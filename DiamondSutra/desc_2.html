<div class='Q1'><div class='D0 D1 D2'>金剛般若經贊述<br><span class='spacing'/><br><span class='spacing'/>一彰因起，二明年主，三釋本文。<br><span class='spacing'/>一彰因起有二：<br><span class='spacing'/>（一）明經因起，即謂空有二因，乃有阿僧伽佛去世後九百年，上請慈尊為開中道說，瑜伽十七地中邊分別論等並彌勒所談，並如廣章說，有少差異如別紙。<br><span class='spacing'/>（二）明論因起者，攝大乘云有二種藏，一聲聞藏，二菩薩藏。於中有三：謂素怛覽、阿毘達磨、毘奈耶，謂華嚴般若等名菩薩藏中素怛覽，解深密阿毘達磨經名阿毘達磨藏，毘奈耶瞿沙經名第三藏，然上諸經唯依梵本各有多頌，以漸隱沒卷軸便小，或此方翻者偏略，所以漸約也。即阿毘達磨經中有攝大乘品，佛當加持菩薩所說；佛去世後九百餘年，無著菩薩撮集諸經統攝其義，為二萬七千頌名對法論；後有其資名浮陀僧訶此名覺師子，造六萬三千頌釋，與前師造兩本別行；後有菩薩名安慧，糅為一部，故稱為雜集，即瑜伽十支中之一支也。謂三十唯識等各為一支；故如迦旃延三百年後造發智論；而後有六足諸論等。<br><span class='spacing'/><br><span class='spacing'/><div class='sutraLine'>【金剛般若波羅蜜經】</div><br><span class='spacing'/><br><span class='spacing'/>姚秦三藏法師鳩摩羅什譯。<br><span class='spacing'/>二明年主者，（一）明經（二）明論。<br><span class='spacing'/>（一）經者，然此般若上代已來總有五譯，出其年代具如玄記。然三藏貞觀十九年初從西至，最初翻譯其論也，對法為先。至貞觀二十三年，三藏隨駕玉華，先帝乖和，頻崇功德，共藏譯論，遍度五人，更問良因，藏令弘讚，遂制般若之序，名三藏聖教序。其時太子亦製顯揚論序，當許雜翻經論，並讚幽靈，既有違和，不暇廣製也。于時帝問藏云：更有何善而可修耶？藏報云：可執筆以綴般若。帝既許之，藏便譯出，其夜五更三點翻譯即了，帝索讀之，即遣所司寫一萬本，既不重綴，詞句遂疏，後欲重譯，無由改採前布也。當爾積代梵本文並付三藏，藏討諸本龜資梵文即羅什譯，同崑崙之本與真諦翻等，然經文舛異，隨文乃知真謬，題名不同，三藏獨名能斷，即先所譯，無著論本亦名能斷，何意然也？<br><span class='spacing'/>彼意說金剛有三義：﹝一﹞所破義，無著論本云：正見行邪見行。解云：正邪雖異，還作是同，故行該兩種見；即喻金剛雖一，能所有殊。雖曰金剛，亦有物能破之，故如白羊角即破金剛也。<br><span class='spacing'/>﹝二﹞能摧義，無著云：一者細是智因故；二牢者不可壞故。解云：聞思兩慧，能伏染故，漸生修慧，故名能摧，稱為智因也。二牢者，即謂修慧，既是定心，正能破障，故名牢也。或修慧中有有漏、無漏二別，以分細、牢；或就無漏中有折伏道、斷惑道，二分亦行。然煩惱障通理、事兩觀伏，以欣上厭下伏故；所知障唯理觀伏可知也。又約無間解脫，亦分細、牢者，至佛果位解脫道中名斷者，三種斷中斷性斷類名斷，而非斷用及斷體，以非所斷不名為斷，體已斷非正斷故，不名為能斷也。<br><span class='spacing'/>﹝三﹞者闊狹義，無著論云：如彩畫金剛，形兩頭寬而腰狹，解云：地前佛果喻寬，十地喻狹，以地地之中各修一行為首故，或七地已前分是寬，皆隨義准之。應知今若所破名金剛，金剛之般若能破摧名金剛，金剛即般若也。然經云般剌若者，因中慧；言薩筏若者，此云一切智，是果中智也；言般剌慎若者，斷惑慧，即此中所標，故云能斷也。<br><span class='spacing'/>（二）論者，然今唐國有三本流行於世：﹝一﹞謂世親所制，翻或兩卷或三卷成。﹝二﹞無著所造，或一卷或兩卷成。﹝三﹞金剛仙所造，即謂南地吳人，非真聖教也，此或十一卷或十三卷成也。<br><span class='spacing'/>若唯學有，以非空，妄想之心更長；唯學空，而非有，真智無因而不生起。滅妄想於空門，起真心於有府。有空雙鏡說教有二種：﹝一﹞謂隨機，如四諦二空等理；﹝二﹞謂顯理而如，說無相實相等。佛以一音等。華嚴云：如來一語中演出無邊契經海等。法華唯明攝入以彰一乘。勝鬘通據出生及攝入也。然法華云：若人行五波羅蜜，不及受持聽聞法華者，約菩提涅槃總名一乘，故牛車喻於菩提。經云：吾為汝等造作此車，故應當等心各各與之。故勝鬘云：行六波羅蜜不及手捉經者，彼據真如為乘也，如彼經文具顯其相也。<br><span class='spacing'/><br><div class='sutraLine'>【如是我聞。一時、佛在舍衛國祇樹給孤獨園。】</div><br><span class='spacing'/><br><span class='spacing'/>第三判本文者，此經始終有其三分：初文前由致分；次「爾時，須菩提即從座起」下，發請廣說分；後「佛說是經已」下喜悟修行分。<br><span class='spacing'/>前中有二：初明通由致，次「爾時，世尊」下別由致。<br><span class='spacing'/>通由致中有五：（一）為令生信，總顯已聞，說「如是我聞」；（二）說者聽者共相會遇，時分無別，總說「一時」；（三）化必有主，主若勝，法可尊，故標於佛；（四）化必有處，要託勝處就妙法，故言「舍衛國祇樹給孤獨園」；（五）明教所被機，謂「千二百五十人俱」，據實亦有菩薩眾，如婆伽婆說；亦有八部眾，如下流通分說，今此略故，但舉聲聞也。餘文可知。<br><span class='spacing'/>言說處者，謂筏蘇顯輕呼度，舊云五天竺者，訛也。今釋顯度者，此云月氏，此五國中，多有賢哲，如月照瞑，能除炎熱，故以為名也。舊云月支等者，並非也。其舍衛國者訛也，應云室羅筏悉底布羅，此云豐德城，謂豐多聞、豐欲境、豐解脫故。此城之主，即是缽剌摩那侍特王，此云勝軍，即謂中印土之都城之名也。國名憍薩羅，為別恒河南憍薩羅，故以城名標別也。其南憍薩羅國城無有別名號，即以國為名故。祇樹者即謂誓多太子之林，誓多者，此云戰勝也。給孤獨園者，謂須達多，於太子處所買得也。今合標彼，故雙舉之。廣說緣起，如餘疏陳。<br><span class='spacing'/><br><span class='spacing'/><div class='sutraLine'>【與大比丘眾千二百五十人俱。】</div><br><span class='spacing'/><br><span class='spacing'/>述曰：此（五）彰教所被機也。謂佛共兼會名之為「與」，龍樹釋云：﹝一﹞者同處豐德城，﹝二﹞者同時同此說聽究竟一時故，﹝三﹞者同心共取一味法故，﹝四﹞者同見同證一解脫理故，﹝五﹞者同戒各具別解脫戒故，﹝六﹞者同解脫三乘同坐解脫床故，具如是義總名為「與」。<br><span class='spacing'/>「大」者有五義，﹝一﹞名稱大，大眾大人所知識故；﹝二﹞位次大，皆住聖果非凡位故；﹝三﹞功德大，或諸漏盡證智斷故；﹝四﹞修行大，求大菩提修廣業故；﹝五﹞徒眾大，千二百五十人故。龍樹釋云：如有七寶處，金為最大；乃至無好物處，鐵鋤為最大；如是，有三寶時，佛為最大；乃至於末後時，破戒僧為最大。故經云：瞻博迦華雖萎萃，猶勝諸華鮮潔時；破戒惡行諸比丘，猶勝外道持戒者故。今言大者，且對有學也。<br><span class='spacing'/>比丘者，此有五義：﹝一﹞怖魔，創心出家四魔怖故；﹝二﹞乞士，以乞自活，齊自他故；﹝三﹞淨命，離五邪命，正三業故。五邪命者：﹝一﹞為利養故而現希奇，如坐行人念數珠等；﹝二﹞為利養故自說己德；﹝三﹞為利養故占相吉凶；﹝四﹞為利養故高聲現威；﹝五﹞為得利養故說先所得以動人心。﹝四﹞持戒性，威儀曾不缺故。﹝五﹞破惡，修道獲果，斷煩惱故。<br><span class='spacing'/>僧伽名眾，證理法事二俱和故。<br><span class='spacing'/>千二百五十人者，佛初成道，初一時中，度五人俱鄰等；第二時，度耶舍等五十人；第三時，度舍利子等一百人；第四時，度目犍連等一百人；第五時，度優樓頻螺迦葉等五百人；第六時，度迦耶迦葉等二百九十五人；第七時，度那提迦葉等二百人。如是總有千二百五十人，此舉常隨徒眾也。准下亦有比丘尼眾等，今此略故也。<br><span class='spacing'/>然阿含經唯為發趣求聲聞乘說；般若空教唯為發趣求大乘者說，故下云為大乘者說，為最上乘者說也；涅槃、法華、解深密等，通為發趣一切乘者說，謂說有為無為名之為有，我及我所說為空，故今列聲聞眾者即是為令發趣求大乘故，菩薩已發趣，故此略不標也。上來明通由致竟。<br><span class='spacing'/>
</div><div class='D3 D4 D5 D6 D7'><div class='sutraLine'>【爾時，世尊食時，著衣持缽，入舍衛大城乞食。於其城中次第乞已，還至本處。飯食訖，收衣缽，洗足已，敷座而坐。】</div><br><span class='spacing'/><br><span class='spacing'/>述曰：第二明別由致也。此文有十：（一）明化主謂世尊，（二）辨化時謂食時，（三）彰衣服謂著衣，（四）顯執器謂持缽，（五）陳化壤謂入舍衛大城，（六）明求膳謂乞食也，（七）辨均普謂於其城中次第乞已，（八）彰攝化謂還至本處，（九）顯濯足謂飯食訖收衣缽洗足已，（十）陳安住謂敷座而坐。<br><span class='spacing'/>言世尊者，謂具六德，破四魔。四魔者可知，六德者，佛地論說：（一）自在義，永不繫屬諸煩惱故；（二）熾盛義，炎猛智火所燒練故；（三）端嚴義具諸相好所莊嚴故；（四）名稱義一切殊勝功德圓滿無不知故；（五）吉祥義一切世間親近供養咸稱讚故；（六）尊重義具一切德常起方便，利益安樂一切有情無懈廢故。<br><span class='spacing'/>言食時者，謂齋時也。此下一一皆有所表，故無垢稱經云：佛告阿難陀，諸佛凡所有威儀進止無非佛事也。何故今云食時也？此顯食訖說經，日即正中，表其所說大乘無相理捨離空有二邊執，故食時者，謂即說經差別時分也。此表欲說無相之教，先觀無相之理。如欲說無量義經，先入無量義處三昧，觀無量義處之理。佛以慧為命，無相為食，欲說無相之教，先以慧觀無相妙理，後方說之，故言食時也。<br><span class='spacing'/>著衣者事衣有三：僧伽梨鬱多羅僧安陀惠，此中初衣著入王城聚落，次衣處眾說法；次衣可知，今欲入城，即顯著初衣也。法中亦有三衣：（一）者精進亦名甲鎧，謂能策勵宣說利樂等事，不避寒熱等事，猶如著衣也。（二）柔和忍辱衣，謂由忍辱故拒外怨害，不能侵，猶如著衣寒熱不觸也。（三）慚愧之上服，由崇重賢善，輕拒暴惡，羞恥為相，故如衣也。今此表佛策勵宣說無相妙法，故言著衣也。<br><span class='spacing'/>持缽者應量器，（一）者應自所食量，（二）者應外所施量故，不大不小名應量也。為表佛無分別智內證於理如缽受食，心起於智故復名持。<br><span class='spacing'/>入舍衛大城者，表欲入正法大城餐無相食也。或正法如城，故無垢稱云為護法城也。菩薩如守城故，或正法如城中人，菩薩如城，即為護法城也。或入法界大城，飲無相味，為表此故，言入舍衛大城也。<br><span class='spacing'/>乞食者，正表以無分別智內證無相理也。<br><span class='spacing'/>次第乞者，謂從一巷至一巷，從一家至一家等，為顯於一一法皆遍證至無相理也。<br><span class='spacing'/>還至本處者，為表將說無相之教，還須起後得智為他廣演也。<br><span class='spacing'/>洗足者，為顯外有垢，洗足即除，內心有染，聞法自滅也。<br><span class='spacing'/>敷座而坐者，謂欲顯所說法最勝，故世尊自敷其座，如睹尊位，不令餘人敷座具也。<br><span class='spacing'/>而坐者，無著論釋云：顯示唯寂靜者於法能覺能說，故此顯世尊端身正念者，為表內能覺了真理，外能說無相法故也。能斷金剛云：住背面念者，背謂疏遠義，面謂觀向義，謂以智觀理，如鏡鑒面也。所言背者，背生死；面者，向涅槃。背者，捨煩惱；面者，證真理。背者，離有空；面者，處中道。如是應知。或云，對面念者是視矚義，謂以智達理，如視矚其面故也。<br><span class='spacing'/>
</div></div><div class='Q2 '><div class='D8'><div class='sutraLine'>【時，長老須菩提，在大眾中，即從座起，偏袒右肩，右膝著地，合掌恭敬而白佛言：】</div><br><span class='spacing'/><br><span class='spacing'/>述曰：此大文次、發請廣說分，正說分中依世親科文有其二，謂從此唱至「果報亦不可思議」是初周說，次「爾時，須菩提」乃至「云何應住」已下，訖至「應作如是觀」是第二周說也。謂初周中三問，未發心者如何成發心，乃至已修行者如何斷障。第二周中說者，若菩薩於自身三種修行生如是心，云我能發心，乃至云我能斷障。為除如是增上慢故，第二周說也。謂即初周說法，明未發心者教發；第二周說法者，謂已發心者，言我能發，故為說也。<br><span class='spacing'/>或修行斷障二周別釋，舊釋云：初周為生是善，第二周為斷障，障即所知也。故下論云於內心修行，存我為菩薩，即障於不住道也。謂菩薩不住道中，無分別智內冥真理，方證得故，非起我能心也。又解為利鈍兩機、初後二眾，故作兩周說也。<br><span class='spacing'/>就初周中有二，謂始從「應如是降伏」下乃至「如所教住」是正宗，「可以身相見如來不」下明斷疑，謂能斷道般若所斷者謂二障也。<br><span class='spacing'/>正宗中有四，（初）善現虔恭讚請，（次）如來嘆印許陳，（三）敬諾希聞，（四）隨問別答。<br><span class='spacing'/>善現讚請中復三：﹝初﹞明虔恭，﹝次﹞明讚嘆，﹝後﹞正陳請，此初文也。<br><span class='spacing'/>然無著菩薩說成立七種義句已，此般若波羅蜜即得成立，謂種姓不斷等。此七之初三科判此經，總有三段；後四彰此經中所有之義，非別判文也。三段文者：<br><span class='spacing'/>（一）善現讚嘆名為種姓不斷。<br><span class='spacing'/>（二）善現發請名為發起行相，發問修行之相故。<br><span class='spacing'/>（三）者如來印答，訖至「應作如是觀」名行所住處，謂依佛所說此一部義以行其行，即是行所住處也。<br><span class='spacing'/>（四）對治者非別有文，即於行所住處中，有能所對治也。故論云：彼如是相應行相行諸住處時，有二種對治應知：謂邪行及共見正行，此中見者謂分別也。<br><span class='spacing'/>於初住處中，若說菩薩應生如是心所有眾生等，此是邪行對治，生如是心，是菩薩是邪行；若復說言，若菩薩有眾生想等，此為共見正行對治，此分別執菩薩亦應斷，謂我應度眾生故。<br><span class='spacing'/>於第二住處中，若說應行布施，此為邪行對治，非無布施是菩薩邪行，若復說言住於事等此為共見正行對治，此分別執菩薩亦應斷，謂應行布施故，就此之中有能對治、所對治，應准釋之。<br><span class='spacing'/>（五）不失者，謂不失正道，此遮增減執也。謂於行所住處之中執有人法，故名為增執；撥無真如妙法，故名為減執，若作此者，便失正道。今遮二執，故云不失。故論云：於中若說言：如來說福德性即非福德性者，此遮增益邊，以無彼福聚分別自性故，若復說言是故如來說如來福德聚，此遮損減邊，以彼雖不如言詞有自性而有可說事，以如來說福德聚故。乃至云所謂佛法者即非佛法，如是等皆應准釋名為不失也。<br><span class='spacing'/>（六）地者此有三種：﹝一﹞信行地，謂凡夫修位始從唱乃至「是名一切法」也；﹝二﹞淨心地，謂十地始從「譬如人身長大」下；﹝三﹞佛地，從「若菩薩作是言，我當莊嚴佛土」乃至經末也。<br><span class='spacing'/>（七）立名者，謂釋能斷之名可知也。<br><span class='spacing'/>然南地有金剛仙釋，科此論總為十二分者，但是此方凡情，浪作圖度，不可依據也。<br><span class='spacing'/>爾時長老者，西方以耆尊為長老也，若少而有德，故有大德之名，非此方同。須菩提者訛也，應云蘇補底，此云善現，即世尊弟子之中解空第一也，謂應佛之世即能現生，或善能現前了達空義，或初生現時其室空寂，相師占之名為善現。現者出也，生時室中一切空寂，表其長大善解空義，故名善現。新翻能斷名具壽善現者。命有二種：﹝一﹞出世命謂慧，﹝二﹞者世間命謂連持色心相續。若單標慧命，不攝世間；若獨言壽不通出世，顯雙具二，故云具壽也。即善現有二：﹝一﹞者得出世慧命，﹝二﹞者為得世間長命，故亦云長老也。<br><span class='spacing'/>「即從座起」者，為表捨二乘之非實，趣一乘之究竟也。「偏袒右肩」者，顯示敬相，彼以右為吉祥故也，為表般若能與眾作吉慶也。「右膝著地」者，顯降伏生死過失也，謂無始來以右手腳造眾罪故，為表此法能伏生死苦也。「合掌」者，為表聽者之心與法冥合也。「恭敬」者，表法可尊也。<br><span class='spacing'/>無著論云：有六因緣故須菩提問，（一）者斷疑，謂諸眾生無始已來，無明在身，煩惱迷覆而生疑惑，謂於四諦或於三寶等而生疑惑，不能生信，若發問時，所有是諸疑惑者皆悉斷故。（二）為起信解故者，謂若雖有信於諸經法，不知於何而起信解，故為發問，令於般若起信解故。（三）為入甚深者，謂若雖於般若生於信解，然於甚深之義未能進解，故為發問，令解甚深義也。（四）為不退轉故者，謂雖於甚深而得解悟，然逢蚊虻鬥諍疲懈等緣，或時退轉，一為發問，永無退故。（五）為生喜故者，謂眾生久殖生死，恒懷無量種種憂苦，一為發問，憂苦永除，故生歡喜也。（六）為正法久住故者，謂若不說如是般若，或諸正法速即隱滅，無人住持，一為發問，當令正法永得久住也。<br><span class='spacing'/>
</div><div class='D8'><div class='sutraLine'>【「希有，世尊！如來善護念諸菩薩，善付囑諸菩薩。】</div><br><span class='spacing'/><br><span class='spacing'/>述曰：依世親科，初周之中有二：（一）當宗請說分，（二）可以身相下廣破眾疑分。<br><span class='spacing'/>正宗中有四：﹝一﹞虔恭讚請，﹝二﹞嘆印許陳，﹝三﹞敬諾希聞，﹝四﹞隨問別答。<br><span class='spacing'/>﹝一﹞中有四，一彰所在，謂大眾中，二顯虔恭，三明讚嘆，四正發請。上來二文竟，此為第三讚嘆也。言「希有，世尊」者，謂住劫之中減時方有佛出世也。只如賢劫千佛之中，已有四佛出世，謂此住劫之中，初之五劫無佛世現；第六劫中，人壽四萬歲時，拘留孫佛出世；第七劫中，人壽三萬歲時，拘那含牟尼佛出世；第八劫中，人壽二萬歲時，迦葉佛出世；第九劫中，人壽百歲時，釋迦牟尼佛出；第十劫中，人壽八萬歲初減劫時，彌勒佛出；至第十五劫，九百九十四佛共出一劫，至後住劫中，有樓至佛獨出一住劫；從此已後更經十二大劫，方有星宿劫中第一日光佛出；從此已後，更經三百劫，方有餘佛出世。故法華云：諸佛出於世懸遠值遇難等也。<br><span class='spacing'/>「善護念」者，世親云：加彼身同行，（一）加其身，（二）加其同梵行者。謂有菩薩曾已發心，逢遇諸佛，機根已熟者，如來即護念之，一切加其身，令得自利增長善法。二加同行，謂即菩薩有同共梵行者，令轉教授之，加其利他也。<br><span class='spacing'/>「善付囑」者，謂根未熟菩薩即是，雖已發心，機根未熟，此有二種：一者，曾未有功德；二者，曾來雖有功德，已唯退失。以此二人付授根熟菩薩，令其教導，於未得已退者令得，於曾得已退者令其進修，故名付囑，又得不退者令不捨大乘者，前將根未熟付授根已熟者，今即世尊以法付授根未熟者，令不捨大乘，於大乘中欲令勝進，名為付囑。世親云：准論付囑有二，（一）者菩薩之中有得退未得退者，但令其不捨大乘，令其勝進名為付囑也。然無著釋意與此稍殊，彼意說云：如來初成道時，有菩薩，曾於過去已積善根，根已成熟者，佛即為說彼行所住處，於住處中說聖道為能對治，分別為所對治；又說斷除增減二執，不失正道，凡夫修菩薩修及佛地，又說成立般若名故，如是名為善護念也。善付囑者即根未熟菩薩，未能發心修行，故如來臨涅槃付囑已攝受菩薩，令其以此五種義為說，亦令成熟佛法也。已攝受者，即謂根熟菩薩故也。<br><span class='spacing'/>然護念有六：（一）者時，謂如來能為現在及未來二時護念也。謂於現在令其安樂之時，即不令作惡，招未來惡果，名為利益。非如慈母令兒子現在得樂故，反令造惡也。（二）者差別，謂善能知機差別為說故名善護念也。（三）者高大，謂以般若攝益有情，更無過上故也。（四）牢固者，謂世間物可有破壞，唯其般若畢竟堅牢也。（五）普遍者，謂遍能攝益於自他，故非如二乘但自利也。（六）異相者，謂信行地中凡夫修位有種種別，隨其差別，以別異法而為說故也。<br><span class='spacing'/>善付囑者亦有六種：（一）入處者，謂所歸投處名為入處，處謂安處也。謂佛付囑根未熟者言，我涅槃後歸餘菩薩諸佛等，故以諸善友為所歸投也。（二）法爾得者，謂已根熟者，於他之所法爾能為攝益，如母於子也。（三）轉教者，謂令傳說般若深法使傳燈紹繼不絕故也。（四）不失者，即是入處，由有所歸投，故不失正法正道也。（五）悲者，即是法爾由有悲故，能法爾攝益他。（六）尊重者，即轉授也，由尊重般若故而能展轉傳教也。<br><span class='spacing'/>
</div><div class='D9'><div class='sutraLine'>【「世尊！善男子、善女人，發阿耨多羅三藐三菩提心，云何應住？云何降伏其心？」】</div><br><span class='spacing'/><br><span class='spacing'/>述曰：此﹝一﹞四，正發請也。善男子等者，即謂烏波索迦等也，若不受別解脫戒，不能親近承事，故不名為善也。發者，生也起也。阿耨多羅者，此云無上也。三者正也，藐者等也。三又名正。菩提稱覺。應云無上正等正覺及等正覺，謂初是總名，次簡外道邪覺，次簡二乘偏覺，次簡菩薩缺覺，舉圓滿故如是名為無上正等正覺也。<br><span class='spacing'/>謂此體者，即是法身，故勝鬘云：如來者，即是法身；法身即涅槃界也。言發心者，謂趣向於般若，故名為發。云何住者，問住何心而成發也？謂於何處安住其心而成發也？云何修行？既發心已如何修行耶？云何降伏其心者，既修行已，煩惱所知如何除斷耶？云何住者，即謂深念眾生心也，云何修行者，謂求菩提心也，云何降伏者，謂厭離有為心也。又斷一切惡者，即是云何降伏其心也；修一切善者，即云何修行也；度一切眾生者，即云何住也。又律儀戒、攝善法戒、饒益有情戒亦此配之也。<br><span class='spacing'/>此上並依世親意釋，依無著者與上不同也。彼云：應住者謂欲願故，欲者正求也，謂即正求佛故，願者為所求故，作心思念也。謂發正願，斷一切惡等故。應修行者，謂相應三摩缽帝故；三摩缽帝者，無分別三摩提也，謂為對治分別故，而起無分別三摩提引無分別智也。此意云由有分別故是非遂生，是非生故煩惱起，煩惱起故造惡業，造惡業故生死轉，今為斷彼，故起無分別行也，分別者，即所知障故。應降伏者，謂折伏散時，折伏散時者，若彼三摩缽帝心散，制令還住也。此意云：若折伏分別心，不令散亂，故名為降伏；正起無分別三摩缽帝，故名為修行也。問：何故不得言若善男子等於三乘菩提應云何住等，而獨言於大乘耶？如勝鬘云：荷四重擔者，即有姓無姓皆攝益，故答論釋云不可得義，謂善現既是聲聞，若問大乘住行為不可得，若問二乘住行者非為難事，世尊不嘆善哉也。又為三種菩提差別故善問，故唯問發行菩薩乘也。<br><span class='spacing'/>
</div><div class='D10'><div class='sutraLine'>【佛言：「善哉，善哉。須菩提！如汝所說：如來善護念諸菩薩，善付囑諸菩薩，汝今諦聽！當為汝說：善男子、善女人，發阿耨多羅三藐三菩提心，應如是住，如是降伏其心。」】</div><br><span class='spacing'/><br><span class='spacing'/>述曰：此（次）嘆印許陳，於中有三：（一）者嘆、（二）者印、（三）者許陳。「嘆」者，謂善哉也，謂若善現少有合理，佛但印可，未必重嘆；為問既極深廣，故佛重讚善哉也。「印」謂印述其言，「許陳」者，為擬宣說，「諦」者審也，令其諦審聽受，故曰諦聽，故經說言：聽者端視如飢渴，一心入於語義中，踊躍聞法心悲喜，如是之人乃為說也。<br><span class='spacing'/>
</div><div class='D11 D12 D13'><div class='sutraLine'>【「唯然，世尊！願樂欲聞。」】</div><br><span class='spacing'/><br><span class='spacing'/>述曰：此第（三）敬諾希聞也。唯者，敬詞。然者，可然其事也。<br><span class='spacing'/>
</div><div class='D14'><div class='sutraLine'>【佛告須菩提：「諸菩薩摩訶薩應如是降伏其心！所有一切眾生之類：若卵生、若胎生、若濕生、若化生；若有色、若無色；若有想、若無想、若非有想非無想。】</div><br><span class='spacing'/><br><span class='spacing'/>述曰：此第（四）隨問別答。於中初答云何住；次「復次」下，答云何修行，後「須菩提！菩薩應如是」下答降伏。<br><span class='spacing'/>就初之中有四：初明廣大心，次明第一心，次明常心，次明不顛倒心。此初也。上依世親科。依無著者，就第三彼修行所住處中，差別言之有十八，約地言之有三，謂初十六是地前資糧加行二位凡夫修行，即信行地；第十七證道是十地，菩薩行即淨心地；第十八上求地，即佛地也。<br><span class='spacing'/>謂我莊嚴佛土已下文若約住處言之，有六：謂（一）攝住處。（二）波羅蜜淨住處，等於中初二住處，即是十八中初二。第（三）欲住處者，即十八中二，謂欲得色身法身故。第（四）離障礙住處者，即餘十二住。第（五）淨心住處者，即第十七證道。第（六）究竟住處者，即第十八上求佛地。總雖有八住處，後二不離前六，故通一切住處故，但言住處言之有六種也。謂且如初二住處中，即有廣大及甚深二種住處，如論具顯，餘例應然。就六住處之中，初四是信行地，於中初二資糧位，次二加行位也。<br><span class='spacing'/>然無著之意，不同世親論，十八差別一一皆有答前三問也。故論云：經言菩薩應生如是心者，顯菩薩應如是住中欲願也。若菩薩眾生相轉，即非菩薩者，顯示應如是修行中相應三摩缽帝時也。若菩薩起眾生相人相壽者相，則不名菩薩者，顯示應如是降伏其心中攝散時也。其世親以十八差別中初二差別合答三問，不同無著一一皆答三問，撿論應知。<br><span class='spacing'/>此答云何住者，謂如何安處其心而成發也。謂諸修行者，欲證菩提作大利樂，要先發起大菩提心，方興正行，故經說言：如竹破初節，餘節速能破，見道初除障，餘障速能除。若發菩提心，一切功德自應圓滿。故發菩提心，經說譬如大海初有一滴，能為諸寶作所依處，最初發心亦復如是，五乘善法皆因此生。又如世界初始漸起即為荷負諸眾生因，此心亦爾，能為五趣無量種類荷負依止。又如空界無不含容，大菩提心，亦復如是，遍空有為皆厭離故，如空菩提皆求證故，盡空眾生皆深念故。此初發心雖為下劣，一念福聚尚說難盡，況經多劫發心修行利樂功德！<br><span class='spacing'/>因何發心，一者，見聞佛等功德神力，二者，聞說菩薩藏教，三者，見聞佛法將滅，念言法住能滅大苦，四者，末劫多見眾生癡無慚愧，慳嫉憂苦惡行放逸懈怠不信念。言濁世多起如是惡煩惱時，我當發心令餘學我起菩提願。由此便發大菩提心。<br><span class='spacing'/>將欲發心先具十德，起三妙觀。<br><span class='spacing'/>甲、十勝德者：（一）親近善友。謂情同道合，雖遠名近，若非同合者，雖近不名善友也。故涅槃云：善知識者，如法而說，如說而行，謂自不殺生，教他不殺生；乃至自不邪見，教他不邪見等，名如說而行也。又善知識者，猶如初月至十五日漸圓，勝故也。<br><span class='spacing'/>（二）供養諸佛。謂行十種供養，謂現前不現前等。<br><span class='spacing'/>（三）修集善根。謂凡所為作，共集善故。<br><span class='spacing'/>（四）者志求勝法。謂好作勝善，好聞勝法，如是等。<br><span class='spacing'/>（五）心常柔和。謂性不穬戾，猶如良馬。<br><span class='spacing'/>（六）遭苦能忍。謂為菩提不憚寒熱等苦故。<br><span class='spacing'/>（七）慈悲淳厚。謂濟拔一切。<br><span class='spacing'/>（八）深心平等。謂怨親無二，好惡齊故。<br><span class='spacing'/>（九）信樂大乘。<br><span class='spacing'/>（十）求佛智慧。<br><span class='spacing'/>法華有五，故彼云：又佛子心淨，柔軟亦利根，無量諸佛所，而行深妙道。<br><span class='spacing'/>乙、三妙觀者：（一）厭離有為，謂觀生死惡趣無暇等眾苦逼迫，自身之中五蘊四大能生惡業，九孔常流臭穢不淨，三十六物之所集起，無量煩惱燒煮身心，如沫如泡念念遷謝，癡覆造業六趣輪迴，諦審思惟深心厭捨。<br><span class='spacing'/>（二）求菩提，謂觀佛果相好功德莊嚴，法身本淨，具戒等蘊力無畏無量勝法；成二妙智慈愍眾生，開導愚迷令行正路，諸有情類遇皆除惱，見是功德修集名希求。<br><span class='spacing'/>（三）念眾生，謂觀眾生癡愛所惑受大劇苦，不信因果造惡業因，厭捨正道信受邪道，四流所流七漏所漏，雖畏眾苦還為惡業，而常自行憂悲苦惱，愛別離苦見已還愛，怨憎會苦覺已彌怨，為欲起業生苦無厭，求樂犯戒懷憂縱逸，作無間業頑弊無慚，謗毀大乘癡執生慢，雖懷聰敏具斷善根，妄自貢高常無改悔，生八無暇匱法無修，雖聞不持翻習邪業，得世妙果謂證涅槃，受彼樂終還生惡趣，見是等輩深心悲愍。<br><span class='spacing'/>次應發心，如是發願：願我決定當證無上正等菩提，能作有情一切義利，或隨意樂諸佛之名，如釋迦佛初發希願，如俱舍頌於三無數劫逆次逢勝觀、燃燈、寶髻佛，初釋迦牟尼佛。無著菩薩由此說言，清淨增上力，堅固心勝進，名菩薩初修，無數三大劫，先起信精進念定慧根，降伏障染，次發大願，常逢善友以為勝緣，雖遇惡友方便沮壞，終不棄捨大菩提心，所修善法運運增長，以不退屈而為策發，齊是名為最初修行。<br><span class='spacing'/>依如上說初發心已，即名趣入無上菩提，預在大乘諸菩薩數，於生死海作出限量，勇猛定當速登彼岸。<br><span class='spacing'/>今此一唱名廣大心者，謂十方無邊、世界無邊、眾生無邊，如是無邊眾生，我無始來，於彼起於十惡，今發心已，於此眾生，皆擬濟拔攝受，故名廣大心也，並欲度脫故。<br><span class='spacing'/>無著論云：有想無想等境界所攝別故者，謂觀此三為境界故。有想者謂七有想，無想者謂五無想，非想非無想者除前二，此依有宗釋。大乘解者謂：識處名有想，無所有處名無想，無少所有第三非想者非前識處，故非非想者非前無少所有處故也。餘如論易詳。又論問云：彼卵生等四如何得入無餘涅槃？答有三因緣故，謂難處生者待時故者，謂彼答意云：卵生等難處眾生，待出難處時即令入，無妨也。<br><span class='spacing'/>
</div><div class='D15'><div class='sutraLine'>【「我皆令入無餘涅槃而滅度之。】</div><br><span class='spacing'/><br><span class='spacing'/>述曰：此第一心也。涅槃有四：（一）自性清淨，謂在纏名如來藏。（二）有餘依，謂生死因盡。（三）無餘依，謂生死果盡。（四）無住處，謂大悲般若二行親證。或加方便淨涅槃為五。謂菩薩作是意樂：無邊眾生皆欲具得無餘涅槃，故名第一心也。<br><span class='spacing'/>無著論云：何故不直說涅槃耶？若如是，便與世尊所說初禪等方便涅槃不別故者。謂初禪等涅槃是世間道，離欲但是士夫果，今言離繫果故也。何故不說有餘涅槃界？彼共果故者，無餘涅槃惑苦依盡所顯故，是不共果；又非一向者，謂非一向苦依盡故。云何故不說無住涅槃耶？為顯三乘共通故。<br><span class='spacing'/>
</div><div class='D16'><div class='sutraLine'>【「如是滅度無量無數無邊眾生，實無眾生得滅度者。】</div><br><span class='spacing'/><br><span class='spacing'/>述曰：此顯常心也。謂菩薩攝他同己，他度即我，己外無他，故能常度。<br><span class='spacing'/>
</div><div class='D17'><div class='sutraLine'>【「何以故？須菩提！若菩薩有我相、人相、眾生相、壽者相，即非菩薩。】</div><br><span class='spacing'/><br><span class='spacing'/>述曰：此第四不顛倒心也。若起我等四執，即分別之障未除，妄想以之更長故，是顛倒。既無有四執，故名不顛倒心。服藥本除其病，無實反增，故世親云：我者總觀三世五蘊差別執，見過去我相續至現在不斷名眾生相，見現在命根不斷住故名命者相，見命根斷滅過去後生六道名壽者相。然婆伽婆說，命者即是此名人相，無著稍不同也。<br><span class='spacing'/>
</div><div class='D18 D19'><div class='sutraLine'>【「復次，須菩提！菩薩於法，應無所住行於布施，所謂不住色布施，不住聲香味觸法布施。】</div><br><span class='spacing'/><br><span class='spacing'/>述曰：此依世親答第二問也。然標布施者有二義：（一）者順在家三福業事，出家六波羅蜜之中，施為先故；（二）者體寬通攝六故也。在家三福業者，謂，施、戒、修也。此三能於今世後世可愛樂故，賢良君子所稱讚故，名為福業，非福翻此。<br><span class='spacing'/>初，行施者，謂諸眾生無始已來，生死繫縛，都為慳貪，創令行施，使於未得財色等不生貪著，於已得財色等不起慳吝，名之為施。<br><span class='spacing'/>戒者，謂教持五、八等戒。<br><span class='spacing'/>修者，謂修行諸善、習禪定等。出家六波羅蜜者，謂出家修行，先行施度，謂從淺至深，從麤至細，從易至難，故經據勝者謂眾聖之府據最勝，故各依一義，亦不相違。<br><span class='spacing'/>第二體寬通攝六故者。世親云：「檀度攝於六，資生無畏法，此中一二三，是名修行住」。無著意亦同，謂檀度有三：﹝一﹞者資生，此有二種謂內財外財施；﹝二﹞者無畏，謂令離苦得樂等，不令怖畏故；﹝三﹞法施，謂隨機應病為說法。故於中資生攝一謂檀度；無畏攝二謂忍、戒，於已作惡未作惡令不生怖畏故；法施攝三，謂進、定、慧，正說法時不疲倦，故觀知機明簡擇故也。無性論亦作是說，施性中現有六波羅蜜多，財施無畏施法施所攝故。解云有釋此與彼若次同，有釋此說，三種施中一一皆攝於六，由如是義故唯檀施也。<br><span class='spacing'/>不住於事應行布施者，謂不著自身也。謂行施時不求自身端妙等，故但為菩提也。應無所住者，不著報恩也。不住色香等者，不著外增上果錢財奴婢等行施也。故論云：自身及報恩，果報斯不著，護存已不施防求於異事，此中初兩句配之文，次兩句釋前意。於中初一句釋不著自身，次一句釋不著報恩及果報，如論易詳。<br><span class='spacing'/>
</div><div class='D20 D21'><div class='sutraLine'>【「須菩提！菩薩應如是布施，不住於相。】</div><br><span class='spacing'/><br><span class='spacing'/>述曰：此答第三問也。於中有二，初正答前徵，次釋疑難。<br><span class='spacing'/>此初也。應云不住相想，想者，分別心；相者，所著境。言不住者，除內分別心，於外不著外相也。謂不見受者，施者及所施物，故而熾然施也。若見空而不施，即是空執；若但施而不見空，便有病。要見空，而且施，方貫中道，得成波羅蜜多。故唯識云：要七最勝之所攝受，方可建立波羅蜜多，謂安住與依止、意樂及事業、巧便、迴向並清淨，由七度復成。此言無相者，即是彼第五巧便最勝。<br><span class='spacing'/>下釋疑難中有四：（一）者標，（二）舉喻，（三）者合，（四）者勸。上來依世親意釋竟。依無著者，自「不住於事（事疑是相）」已下，明十八住處中第二波羅蜜相應行。六種住處中，第二，淨心住處也。於中文有二：初，乃至不於前，正明淨心住處；次，「不住於相」已下，明於此不堪為令堪故，顯示不住行施也。<br><span class='spacing'/>又論云：從此已下，有五種，隨所相應而解釋應知者，謂從第二住處已下也。五種者，謂：（一）者依義，依謂所依即以所對治為所依也。（二）者說相，相謂狀也。（三）者攝持，謂依處所行當來菩提果名為攝持也。（四）者安立，謂安立處真如妙理也。（五）者顯示，謂顯示相應三摩缽帝及折伏散時也。然就此正明淨心住處中，云不住於事者，是依義依所對治住有能對治不住故，行布施者是說相亦是攝持，欲願當來菩提果故，不住行施者是第四安立，謂不著自體等三事，即是安立第一義故，以第一義為無住也。故無垢稱云：無住即無本也。謂行施時，安立於心，住於無住，故云不住行施也。不住相想者，此是顯示也。謂相應三摩缽提及攝散心於此二時不住相想，故判文如此。<br><span class='spacing'/>釋者論說六波羅蜜有二種果，一者未來，二者現在，如論具顯。云不住於事，此說不著檀波羅蜜未來果，「應無所住」者，此不著餘五度未來果也。若求現在果故行施，名為住色聲等行施也。若求現法涅槃故行施者，名為住法行施也。子云：准此故知，「應無所住」者，脫一法字也。理應云：無所住法，行於布施。故餘見論文，自當決了。<br><span class='spacing'/>
</div><div class='D22'><div class='sutraLine'>【「何以故？若菩薩不住相布施，其福德不可思量。】</div><br><span class='spacing'/><br><span class='spacing'/>述曰：依世親釋答第三問中，上來正答前徵竟。自下釋疑文有其四：初法說、次喻說、次合說、後勸信。<br><span class='spacing'/>此初也。謂有疑曰：若三事體空故而行施者，如何能成施福？如來為釋此疑，故答云：若無住相施，其福最多也。何以故者，佛語須菩提云：我何以教令無住相施故？謂有相施者，是順世間施，可破壞故，可毀責故；得世間果，不堅住故，是可思議，是可計量。無相施者，順出世間，不可破壞，當得出世菩提果故，堅牢久住，情不能思，算數所不能量也。又有相施者，有其分限，是有拘礙；無相施者，無其分限，寬廣無邊，無有拘礙，是故得福最多，故不可以情思算數計量多少也。<br><span class='spacing'/>
</div><div class='D23'><div class='sutraLine'>【「須菩提！於意云何？東方虛空可思量不？」「不也，世尊！」「須菩提！南西北方四維上下虛空可思量不？」「不也世尊。」】</div><br><span class='spacing'/><br><span class='spacing'/>述曰：此第二舉喻，於中初舉東方虛空，次舉餘九方。一一中，皆初佛問，次善現順佛而答也。此意若山河大地星月等諸事物，皆有大小分限，如有相布施；唯有虛空無其大小分量限礙，故喻無相布施也。故有經說：唯有虛空可喻法身也，謂十方虛空皆無邊限，不可算量，同無相施福多無限不可計量也。然世親之意，於其事物有種種不同，謂若男若女若好若惡若此若彼等，皆由有相行施等，故所有差別眾多分限，若以心契無相無差別理而行施者，福無限礙，當來成佛，其福遍滿，無此彼自他差別也。無差別理者，謂空無我理也，普遍一切如虛空故。<br><span class='spacing'/>
</div><div class='D24'><div class='sutraLine'>【「須菩提！菩薩無住相布施，福德亦復如是不可思量。】</div><br><span class='spacing'/><br><span class='spacing'/>述曰：此第三合也。<br><span class='spacing'/>
</div><div class='D25 D26 D27 D28'><div class='sutraLine'>【「須菩提！菩薩但應如所教住。】</div><br><span class='spacing'/><br><span class='spacing'/>述曰：此第四勸信也。謂勸令如佛所教，行無相施，福定無邊，不久當成廣大果也。此意云：汝等雖復未解，但應如佛所教，後證之時，方自了達也。上來依世親釋竟。依無著者，就此一段明淨住處，中初正明淨住處，次不住相已下，為令堪故。世尊顯示不住行施，福德最多也。謂或有菩薩，聞說無相施故，不生堪忍欲樂修習；而作是說，本所行施，求自體殊勝，及以得恩並諸果報；既無相施，何所得耶？謂但貪有相施福德而求自體等，於無相施，不能堪樂。故俗有言曰：少不學，長無能；有不施，思所窮；老不教，死無名。所以有菩薩貪其福德也。<br><span class='spacing'/>世尊為令堪故，而以虛空為喻也。謂說猶如虛空，有三因緣：<br><span class='spacing'/>（一）者，遍一切處，謂於住不住相中福生故，解云此說虛空遍一切處無間，有色無色之處，皆能遍故；不同於色，不遍一切，亦不長久。行無相施，其若虛空。成佛已去，周遍一切，福量圓滿，長久不絕也。於住不住相中福生故者，謂行無相施時，近即感得十王果報，遠能獲悟菩提法身。其十王果為住福也，菩提法身是不住福。若有相行施尚不得十王報，寧得佛菩提？<br><span class='spacing'/>（二）者，寬廣高大殊勝故者，謂虛空能廣能高又復殊勝，風所不飄、水所不溺、火所不燒、物所不壞，但由高廣殊勝故；行無相施，亦復如是。<br><span class='spacing'/>（三）者，無盡究竟不窮故者，謂如虛空畢竟常住，永無窮盡；無相施福，亦復如是，無限無盡，不窮竭故。<br><span class='spacing'/>
</div></div><div class='Q3 '><div class='D29'><div class='sutraLine'>【「須菩提！於意云何？可以身相見如來不？」】</div><br><span class='spacing'/><br><span class='spacing'/>述曰：依世親上來當宗正明竟，自下廣破眾疑分，於中論有十三分，今科為十二。謂初周說中於此已下，有四重校量：<br><span class='spacing'/>第一校量者，謂以三千大千世界七寶布施，不如受持一四句偈。<br><span class='spacing'/>第二校量者，謂如一恒河沙，一一沙數復是一恒河，如是恒河一一沙數是一世界，於爾所世界中皆置七寶滿，而以布施，不如受持四句偈等也。<br><span class='spacing'/>此二以財施校量也。<br><span class='spacing'/>第三校量者，謂以一恒河沙等身命布施，不如受持一四句偈。<br><span class='spacing'/>第四校量者，一日三時，於一一時皆以恒河沙等身命布施，不如聞此經典信心不逆。此二以法施校量也，謂以內身行法供養故。<br><span class='spacing'/>或初二外財施以校量，次二內財施以校量也。於四之中第二第三合為一文，故總為三段，一一段中皆有四文，謂初三破疑第四正校量，故合之為十二段也。<br><span class='spacing'/>就初校量之中，文有四：一者，謂可以相成就得見如來不？二者，須菩提白佛，頗眾生得聞如是。三者，如來得阿耨多羅三藐三菩提耶？四者，正校量。就四之中初三破疑；後一正校量，不破疑也。<br><span class='spacing'/>前三之中初於無相因以生疑，次於無相因果以生疑，後於無相果以生疑。就此之中，初世尊卻問，次善現順答，後如來印成。<br><span class='spacing'/>此初也。此有疑曰：若不住於相行布施者，所行之因既是無相，何故所得之果是有相耶？謂睹佛化身有三相，故而生疑也。三相者：謂佛未成道已前，名為生相；成道已後，說法度人，名住異；入涅槃時，名為滅相。住異合說者，如常釋之，謂現形權應隨機接物以示三相之身。眾生睹之，謂得有相之果，便與無相之因不順。今為解此疑，故言不可以相見如來也。謂法身無相是如來，故離彼三相，即是法身如來故也。<br><span class='spacing'/>
</div><div class='D30'><div class='sutraLine'>【「不也，世尊！不可以身相得見如來。何以故？如來所說身相，即非身相。」】</div><br><span class='spacing'/><br><span class='spacing'/>述曰：此第二，善現順答也。於中初正答，次釋意，但為善現俊爽孤標，佛兼加衛聰敏，情得意，答順佛心，故言不也。「所說身相，即非身相」者，謂所說三相之身相者，即非是法身之無相也，「所說身相」者，謂三相身，即是有相也，「即非身相」者，非無相身也，以無相為相故。<br><span class='spacing'/>
</div><div class='D31 D32'><div class='sutraLine'>【佛告須菩提：「凡所有相，皆是虛妄。若見諸相非相，即見如來。」】</div><br><span class='spacing'/><br><span class='spacing'/>述曰：此第三佛重印成也。「凡所有相，皆是虛妄」者，謂虛妄有三：（一）者，真如法身無生滅，故名為真實；諸餘事法，皆名虛妄，即此所說也。（二）者，諸無漏法皆名真實，諸有漏法皆名為虛妄。故中邊分別論云：三界虛妄心心所也。（三）者，依他圓成名為真實，遍計所執名為虛妄，故此下文我相即是非相，乃至云離一切諸相即名諸佛也。今言虛妄者，即有為、無漏皆名虛妄也。「若見諸相」者，謂三相，「非相」者，謂法身無相也。上來依世親釋竟。<br><span class='spacing'/>自下依無著釋者，此一段文，即十八住處中第三，為欲得色身住處也。於六種住處中第三欲住處。欲住處中有二：謂欲得色身及法身。此初也。於中文有其三，如前科判，言欲得色身者，謂有菩薩既發心已，次修行時，見佛三相之身相好具足，便欲求得，故佛意曰：三相身者，不是如來，卻問須菩提成顯此義，為遮欲得色身菩薩故也。依義、說相、攝持、安立、顯現等五義，並如論自配，謂所說相即非相者，是攝持也。謂由欲願攝持當來菩薩果，故名攝持，餘思可知。<br><span class='spacing'/>
</div></div><div class='Q4 '><div class='D33 D34'><div class='sutraLine'>【須菩提白佛言：「世尊！頗有眾生，得聞如是言說章句，生實信不？」】</div><br><span class='spacing'/><br><span class='spacing'/>述曰：依世親意，就初校量中，此破第二疑也。上來既說行無相因得無相果，義既甚深，不同有相。佛滅度後，一切眾生及佛在世諸惡眾生，不生信心，如來是不成空說耶？設生信，來世惡人，如何能信？<br><span class='spacing'/>為破此疑，故佛答云：未來有菩薩備三德者，曾已積集善根，故能生實想，亦不空說也。偈言不空，以有實者，謂以有能生實想故，佛不空說也。<br><span class='spacing'/>言三德者，謂戒定慧學；又說一者修行，謂具三學；二者逢善友，謂值諸佛；三者離空有執，謂證二無我理。<br><span class='spacing'/>今此文中初問次答。此初也。「言說章句」謂能詮教也。「生實想」者，謂能起智，順其無相因果也。謂有惡眾生，於其無相，不生智順；於其有相，返生順智，故善現作此問也。<br><span class='spacing'/>無著論意者，上來三差別竟，此為第四欲得法身住處也。六種住處中第三欲住處有二，上來欲得法身也。於中有二，一者，欲得言說法身，二者，欲得證得法身，言說法身者，謂能詮教；證得法身者，謂所詮理。此意云：上為修行，求證色身，佛言有相虛妄，法身是實，因此便求法身無相，將欲證其無相，先起四親近行，謂近善知識從彼求聞，思惟修習，故先欲得言說法身也。<br><span class='spacing'/>
</div><div class='D35 D36'><div class='sutraLine'>【佛告須菩提：「莫作是說。如來滅後，後五百歲，有持戒修福者，於此章句能生信心，以此為實。】</div><br><span class='spacing'/><br><span class='spacing'/>述曰：此第二答中，無著、世親皆有三段，且世親者，初明修行，次「當知是人」下，明逢善友，「如來悉知」已下，明具福德，達二空理不著空有也。無著科者，初顯示修行，次顯示集因，後顯示善友攝受，兩科雖復有異，皆是答須菩提生疑問已。<br><span class='spacing'/>「莫作是說」者，佛語善現，汝莫言不生實相，亦有生實相者故。若依無著釋者，須菩提問佛云：頗有眾生，能得聞言說法身不？佛答云：有得也。<br><span class='spacing'/>後五百歲者，謂釋迦滅後，正法五百年，像法一千年，末法一萬年。未度比丘尼已前時，正法一千年也。然法有三種，謂教、行、證法，於中正法住時三種有；像法住時，而無證法，更不得果，故但有教、行，像似於正法時，故名像也。於末法時，唯教法而無行、證，設有持戒修行者，多為名聞利養故。今言後者，即是第三五百年後，正法滅時也，故能斷云正行滅時也。又月藏經說，佛滅度後第一五百年解脫堅固，謂修行者，多分並得解脫出離故；第二五百年，禪定堅固，謂修行者，多分得禪，不得聖故；第三五百年，多聞堅固，謂多因經論博達多智故；第四五百年，福德堅固，謂多福德，造塔寺等故；第五五百年，鬥諍堅固，今言後五百年者，謂於五時中皆有持戒修福等也。謂於後五百年有具戒定慧者，於無相因果經教中能生淨信心，起隨順智以為實相也。<br><span class='spacing'/>
</div><div class='D37 D38'><div class='sutraLine'>【「當知是人不於一佛二佛三四五佛而種善根，已於無量千萬佛所種諸善根，聞是章句，乃至一念生淨信者。】</div><br><span class='spacing'/><br><span class='spacing'/>述曰：此第二文也。無著、天親隨義如前科判，謂說若有於此經句生一念信，尚曾供養無量諸佛，況起多念；乃至受持聽聞等者，曾集善根更多也；若生實想者，曾善又多也。何故爾耶？謂雖於此生一念信熏習在身，當來成熟，能破無量廣大生死故也。<br><span class='spacing'/>
</div><div class='D39 D40'><div class='sutraLine'>【「須菩提！如來悉知悉見，是諸眾生，得如是無量福德。】</div><br><span class='spacing'/><br><span class='spacing'/>述曰：此第三，明達二空理，離空有邊也。無著云：此下明善友攝受也。於中初標次釋。此初也。世親云：「如來悉知」者，簡肉眼見，謂以智知故；「悉見」者，簡比量智，皆現量見故。謂諸眾生，達二無我，所有持戒等福德，如來悉以佛智現量知彼也。餘經中說：菩薩生福德者，謂初起；取福德者，謂久熏修。今此但總故，云得如是無量福德也。<br><span class='spacing'/>無著釋云：「悉知」者，知名身，四蘊為名故；「悉見」者，見色身，謂於一切行住所作中知其心，見其依止故，即是顯示善友所攝也。生取無量福者，「生」謂福正起時，「取」者，即是彼滅時攝持種子也。<br><span class='spacing'/>
</div><div class='D41 D42 D43 D44'><div class='sutraLine'>【「何以故？是諸眾生無復我相、人相、眾生相、壽者相。】</div><br><span class='spacing'/><br><span class='spacing'/>述曰：此第二釋中，初明無我，次明無法相四種。此意云後五百歲時，有菩薩，了達身之生起衰滅，本非有我，又了怨親是非之類，本由自心，都無定實。既聞人法二空之理，復積持戒等福，所以如來以佛智知、眼見也。謂總緣三世五蘊差別一一陰是我，如是妄取，是名為我相；見身相續不斷，謂從過去我而至現在，名為眾生相；見現在一報命根不斷，名為命者；見命根斷滅後，未來復生餘六道中者，名為壽者，今「人」替於「命」者也。<br><span class='spacing'/>無著釋稍不同，謂取我自體相續名為我，我所取為眾生想，此二我即及我所也。謂我乃至壽住取為命相展轉趣餘趣取為人想，解云：彼說壽者，此說為人也。上來四執妄情謂有，總了為空，故云無我相等也。<br><span class='spacing'/>
</div><div class='D45'><div class='sutraLine'>【「無法相，亦無非法相。】</div><br><span class='spacing'/><br><span class='spacing'/>述曰：此第二明法相之中，初明四法相，次結成如筏喻。前中有二，初明空有相，次明依言離言相。初中有二，初總標，次別釋之。此初也。此文闕略，故科有參差，若觀餘本不爾也。謂初標四法相次別釋，釋中有二：初云有法相即著我人，有非法相亦著我人者，即釋前不著空有相；次云不應取法，不應取非法者，釋前依言離言相也。今此標中但標空有相，略無標依言離言相，釋中具有也。<br><span class='spacing'/>無法相者，謂凡情妄執執法我，為有名為法相，既達為空，知法體而非實，故云無法相，無其所執實有法相故。亦無非法相者，謂愚者，妄情撥圓成而是無，名非法相，空無有體故；智者了此圓成是有，故無非法相，無其所執為空相故。二無我理是實有，故此中更應云無相亦非無相，言無相者，謂無我理，不可以言宣說為有為無。諸小菩薩乍謂可說名之為相，聖者了之為不可說，故云無相也。亦非無相者，以於無言處依言相說也，謂愚者既聞不可說，故即謂有言皆非，智人達之，故依言辭而說，然不執著，故言亦非無想也。<br><span class='spacing'/>
</div><div class='D46'><div class='sutraLine'>【「何以故？是諸眾生若心取相，則為著我人眾生壽者。】</div><br><span class='spacing'/><br><span class='spacing'/>述曰：釋前不著空有相中有二，初總，次別釋。此初也。<br><span class='spacing'/><br><div class='sutraLine'>【「若取法相，即著我人眾生壽者；何以故？若取非法相，即著我人眾生壽者。】</div><br><span class='spacing'/><br><span class='spacing'/>述曰：此別釋也。謂若執法我為有，即亦著我人，執圓成為無，亦著人我，取是執義，雙無二執故即契中道，故云無法相亦無非法相者，離二執也。故偈云：一切空無物者，人法二我無也。實有者，二無我理體非無也。不可說者，不可以言說為有為無也，法性離言，故依言辭而說者，易知也。又云若取法相，則為著我人等者，此義云何？但有無明使無現行麤煩惱，亦無我見故者。解云：「但有無明使」者，謂無明住地，即是分別法執也。「無現行麤煩惱」者，謂無現行煩惱障也，但有種子隨逐故。此意云：由有法執現行故，煩惱障隨起也。<br><span class='spacing'/>無著論亦云：然於我想中隨眠不斷故，則為有我取，是故經言：「是諸眾生，若取法相，則為著我」等，意亦同世親也。由法執取法相故，我等便生故。<br><span class='spacing'/>
</div><div class='D47'><div class='sutraLine'>【「是故不應取法，不應取非法。】</div><br><span class='spacing'/><br><span class='spacing'/>述曰：此釋第二依言離言相也。不應取法者，不應如聲取法，謂不如言而取故；不應取非法者，隨順第一義智正說，如是取者，謂必因言而悟真故。<br><span class='spacing'/>
</div><div class='D48 D49'><div class='sutraLine'>【「以是義故，如來常說：汝等比丘，知我說法，如筏喻者；法尚應捨，何況非法。】</div><br><span class='spacing'/><br><span class='spacing'/>述曰：此結成筏喻也。謂將欲證真，必因言說；及其正證，即不假言。如筏至岸，即無所用也。上來依世親釋竟。<br><span class='spacing'/>依無著者，論云：此取顯示實相對治五種邪取故。何者五取？一者，外道；二者，內法凡夫及聲聞；三者，增上慢菩薩；四者，世間共想定；五者，無想定。第一者，我等想轉；第二者，法相轉；第三者，無法相轉，此猶有法取，有法取者，謂取無法故；第四者，有想轉，謂執有想定；第五者，無想轉，執無想定故。是諸菩薩於彼皆不轉也。於中言生實想者，此為依義顯示，對治不實想。故言於此修多羅章句中者，此為說相，顯示言說法身故。即彼當生實想中，言當生者，是欲願攝持。是諸菩薩，無復我想轉等者，是安立第一義，不應取法非法者，顯了也。<br><span class='spacing'/>
</div></div><div class='Q5 '><div class='D50 D51'><div class='sutraLine'>【「須菩提！於意云何？如來得阿耨多羅三藐三菩提耶？如來有所說法耶？」】</div><br><span class='spacing'/><br><span class='spacing'/>述曰：依世親此破第三疑也。謂有疑曰：上言無想因還得無相果，何故釋迦佛於道場成覺，說法度人雙林入滅等耶？真諦引經偈言：「七年作嬰兒，八年作童子，四年學五明，十年受欲樂，二十九出家，三十五成道，四十五年中，廣度諸眾生。」此等即是有相之果，豈彼不行無相因耶？為破此疑故有此文也。於中初佛問，次善現答。此初也。然佛有三種，一者法身，謂離妄之真理；二者報身，會真之妙智；三者化身，應物之權跡。謂法身妙理，菩薩所不測；報身實智，二乘所不知；故應物現形，隨方化接，有睹斯質便謂實證菩提，真能說法，便是有想。今破此疑，故約真如法身，以問善現也。<br><span class='spacing'/>
</div><div class='D52 D53'><div class='sutraLine'>【須菩提言：「如我解佛所說義，無有定法名阿耨多羅三藐三菩提，亦無有定法，如來可說。】</div><br><span class='spacing'/><br><span class='spacing'/>述曰：第二答中有二，初答，次釋。此初也。善現意云：若據世諦，報化二身可有得菩提，可有說法；若約第一義諦者，真如法身內自堪寂，本無得菩提，亦無能說法。「無有定法」者，謂法身無相中，無有定法得菩提；亦無定法而可說也。但欲無定可得可說，不遮世諦報化之身，亦有不定得不定說也。<br><span class='spacing'/>
</div><div class='D54'><div class='sutraLine'>【「何以故？如來所說法，皆不可取，不可說，非法、非非法。】</div><br><span class='spacing'/><br><span class='spacing'/>述曰：此釋也。於中兩重展轉釋前。此初也。謂何以故無定法可說？內既不可說，於外亦不可取；故於外若有可取，是應於內亦有可說。既無可取明無可說也。「不可說，非法、非非法」者，謂愚夫執人法為有，名之為法；撥圓成是無，名非法。聖者達人法為無，名為非法；了圓成為有，名非非法。法身寂淨，不可說非法，亦不可說非非法也。故論云：應化非真佛，亦非說法者，說法不二取，無說離言相。應化既非真佛真說，即明亦是假佛假說也。於內既無二說，於聖者亦不二取，謂取法及非法也。真理離言，無其說相故。何故釋中但言說，不言證？論云：若不證者，即不能說，故謂要先證，方能說也。<br><span class='spacing'/>
</div><div class='D55 D56'><div class='sutraLine'>【「所以者何？一切賢聖，皆以無為法而有差別。」】</div><br><span class='spacing'/><br><span class='spacing'/>述曰：此又釋前也。謂諸聖者皆以無分別智契證真理，方能斷惑，而立差別，故聖人說彼無為法。彼聖人所證法既不如是說，何況如是取，何以故？彼法遠離言說相，非可說故。上來世親釋竟。<br><span class='spacing'/>無著意者，此段經文即是第四欲得法身，於中上來明得言說法身竟，此第二明欲得證得法身。於中有二：謂（一）者，智相至得法身住處，謂無分別智能契得真如法身，即以智相為住處也；（二）者，福相至得法身住處，此明初也。謂前欲得色身，佛言色身虛妄，教求法身；欲求法身，先修諸真之智，即是菩提法身，故名智相，由求智相法身故，佛以真如法身為問，謂外事中而有執他可得菩提，隨眾生機有可說法；於內無相法身之中，本無智身菩提可得，亦無法而可說，故以為問也。善現答言義亦同，然解佛意故約真如理彼二俱無也。謂於內真如理不可說非法非非法，故即無說無取也；於外聽者，依真如理不可取故，無聞無得也。此即說、聽皆依真如也。世親釋意說證真如，故不說法非法，聽離妄執故不取法非法，謂法者，所執人法為有故；非法者，所撥圓成為空故也。依等五義配文者，如論自顯也。<br><span class='spacing'/>
</div></div><div class='Q6 '><div class='D57'><div class='sutraLine'>【「須菩提！於意云何？若人滿三千大千世界七寶以用布施，是人所得福德，寧為多不？」】</div><br><span class='spacing'/><br><span class='spacing'/>述曰：依世親釋初校量之中上來三段，釋疑自下正校量也。外意云真理之中既無說無取，無菩薩而可得者，所行無相之福，豈不空施耶？世尊挾此意故問善現也。於中初佛問，次善現答，後如來成。此初也。<br><span class='spacing'/>
</div><div class='D58'><div class='sutraLine'>【須菩提言：「甚多，世尊！何以故？是福德即非福德性，是故如來說福德多。」】</div><br><span class='spacing'/><br><span class='spacing'/>述曰：此第二答中初標，次釋。言是福者，謂舉財施福德，「即非福德性」者，謂非是感出世之福德性也。謂要聽聞發生無分別智，方得出世無相果故。「是故如來說福德多」者，謂是故如來說，此財施福，能感世間福德多。<br><span class='spacing'/>
</div><div class='D59 D60 D61'><div class='sutraLine'>【「若復有人，於此經中受持，乃至四句偈等，為他人說，其福勝彼。】</div><br><span class='spacing'/><br><span class='spacing'/>述曰：此第三，佛為校量之中，初正校量，次釋所以。此初也。「乃至四句偈」者，謂下至受持四句也。謂領納在心名受，記令不忘稱持。四句偈者，謂明此宗義之處，義圓足者，即為一句。如說廣大、第一、常心、不顛倒，此四心各為一句也。又如不住於事應行布施即為一句，如是准知。此經宗者，謂無分別，破於分別為宗也。如言色聲香味觸等者，是集名，雖有多句，義非足故，終不成句也。如說不生亦不滅，不常亦不斷等，亦非句義也。謂由受持為他說故，能生智慧，證無相果，此福不空，唯此二種能趣菩提故。<br><span class='spacing'/>
</div><div class='D62'><div class='sutraLine'>【「何以故？須菩提，一切諸佛，及諸佛阿耨多羅三藐三菩提法，皆從此經出。】</div><br><span class='spacing'/><br><span class='spacing'/>述曰：此釋也。謂由因聽聞此經故，依教思惟修習引無分別智，契會真智圓滿故，從此生理先妄覆故名之為出，今此總合說故，但言出也。謂一切諸佛者，報化二佛從此經生也。及諸佛阿耨菩提者，諸法身佛從此經出也。論云：於實名了因者，謂於無為實相了因所得也。<br><span class='spacing'/>
</div><div class='D63 D64 D65 D66 D67'><div class='sutraLine'>【「須菩提！所謂佛、法者，即非佛、法。】</div><br><span class='spacing'/><br><span class='spacing'/>述曰：更釋受持福勝之意也。謂以無分別智契證真理，理智圓明，名為佛法，此唯十方諸佛同得，名為佛法，餘人不得，故即非佛法。又初一法唯佛自解，餘人不解，名非佛法。此第一法，即以受持此經及為他說為因，故說此二福德勝也。上來世親釋竟。<br><span class='spacing'/>依無著者，彼說欲得證得法身中有二，上來明智相法身竟，此明為得福相至得法身住處也。謂外有疑曰：上說於真如理中，無智相法身可得，又無法可說者，欲受持此經為欲得福耶？故如來為校量也。謂於如來言說法身若有諸受之者，能生福相至得法身，故若受持一四句者，生福甚多，依等五義如論應詳。<br><span class='spacing'/>
</div></div><div class='Q7 '><div class='D68 D69'><div class='sutraLine'>【「須菩提！於意云何？須陀洹能作是念：『我得須陀洹果』不？」】</div><br><span class='spacing'/><br><span class='spacing'/>述曰：依世親說此下有二校量，合二為一文。於中二，初釋疑，次校量。釋疑有三：（一）者，約二乘以生疑，謂前說一切聖人以無為法得名，無為法中無說無取者，何故預流等云我能取自果，復云我得我證耶？第（二）疑云：若言無說無取者，何故如來昔於燃燈佛所聞法？故從七地入八地耶？是即有說有取故。第（三）若無說無取者，何故菩薩取莊嚴淨國土等耶？此三種疑皆於前說一切聖人以無為法而有差別，故生疑也。不同前段校量中所生疑者，皆於應不住相想以生也。就此破初疑之中有四，一一文中皆佛問，次善現答，此為初問也。<br><span class='spacing'/>流有二種：（一）者，生死流，（二）者，出世流類。若望生死即是逆流，若望出世便是預流也。<br><span class='spacing'/>
</div><div class='D70 D71 D72'><div class='sutraLine'>【須菩提言：「不也，世尊！何以故？須陀洹名為入流，而無所入，不入色聲香味觸法，是名須陀洹。」】</div><br><span class='spacing'/><br><span class='spacing'/>述曰：此第二善現答，初標答，次釋答也。此答意云：若正在觀中證理之時，而無趣入不作趣入之解，故但為其立名稱曰預流也。又若入色聲香等是有分別，正證真理之時但冥契理，而不入色聲等法，故名預流也。餘皆據觀中而答也。謂在觀時不作能得能證解，故名與前無違也。上來世親意。<br><span class='spacing'/>無著者，上來四差別竟，此第五為修道勝得中無慢也。若八種住處之中第四離障礙住處中有十二，此初離慢障也。謂諸聖者云我能得果，我是預流等，故名之為慢。今答若在觀中之時，而無我得之慢也。然前三果出觀容起，第四果者，煩惱定無所知容起也。<br><span class='spacing'/>
</div><div class='D73 D74 D75 D76 D77 D78 D79 D80 D81 D82 D83 D84 D85'><div class='sutraLine'>【「須菩提！於意云何？斯陀含能作是念：『我得斯陀含果』不？」須菩提言：「不也，世尊！何以故？斯陀含名一往來，而實無往來，是名斯陀含。」「須菩提！於意云何？阿那含能作是念：『我得阿那含果』不？」須菩提言：「不也，世尊！何以故？阿那含名為不來，而實無不來，是故名阿那含。」「須菩提！於意云何？阿羅漢能作是念：『我得阿羅漢道』不？」須菩提言：「不也，世尊！何以故？實無有法名阿羅漢。世尊！若阿羅漢作是念：『我得阿羅漢道』，即為著我人眾生壽者。】</div><br><span class='spacing'/><br><span class='spacing'/>述曰：此後之三果皆應准前通釋，然前三果之中皆應有即為著我人等，譯家略故無也。就第四果中初佛問，次善現答，中初正答阿羅漢，次善現引己為證，令他信故。<br><span class='spacing'/>
</div><div class='D86 D87'><div class='sutraLine'>【「世尊！佛說我得無諍三昧，人中最為第一，是第一離欲阿羅漢。我不作是念：『我是離欲阿羅漢』。世尊！我若作是念：『我得阿羅漢道』，世尊則不說須菩提是樂阿蘭那行者！以須菩提實無所行，而名須菩提是樂阿蘭那行。」】</div><br><span class='spacing'/><br><span class='spacing'/>述曰：此第二引證也。言我是第一離欲者，謂能離煩惱障及定障故也，以是俱解脫，故不同慧解脫，但離煩惱障也。就引己為證之中有三，初明佛與勝名，次彰不念，後釋成前義。若作是念我得阿羅漢等者，是則有我人等執，還有煩惱，不能無諍，世尊即不說我為無諍行也，以有諍故。世尊說，即知我不念，得無諍行也。<br><span class='spacing'/>
</div></div><div class='Q8 '><div class='D88'><div class='sutraLine'>【佛告須菩提：「於意云何？如來昔在然燈佛所，於法有所得不？」】</div><br><span class='spacing'/><br><span class='spacing'/>述曰：依世親釋此破第二疑也。於中初問，次答。言然燈者，即謂定光。謂釋迦佛昔為菩薩之時，七地將滿，當爾摩納仙人，聞定光佛欲來入城，遂從一女人買華將以散佛，又表己之深敬，布髮掩泥，當爾佛為說法，即入八地，第三僧祇初也。其賣華女人聞言供佛，遂不取錢，便共同願，因此而來，恒為夫婦，作善知識即耶輸也。<br><span class='spacing'/>謂外有疑曰，上言聖人以無為差別，故無說無取，何故釋迦於燃燈所而取法？定光復為說耶？今為破此疑故以為問也。言有所得者，謂分別心妄所執法也。無所得者，謂智證真時無彼分別之心所得法也。但言無彼分別心之所得名無所得，不遮智內冥真，亦為所得也。此意云：佛於定光所聞法時，無於分別所執有所得法，但智內冥真如於所執中都無所得，證智不可說不可取故亦無說無取也。故今問言佛於燃燈佛所智證於法時，為有所得不？<br><span class='spacing'/>
</div><div class='D89 D90 D91'><div class='sutraLine'>【「不也，世尊！如來在然燈佛所，於法實無所得。」】</div><br><span class='spacing'/><br><span class='spacing'/>述曰：此第二答可知也。論云不取理實智者，謂不取者，不分別之心執取也。理實智者，謂以智證實理時，分別取執者，都無所得也。世親釋竟。<br><span class='spacing'/>無著者，此第五，為不離佛出時，故離障住處十二中此第二離少聞障也。謂若行無所得名為多聞，若作有所得是少聞，然佛於定光佛不作分別取執有所得，故是離少聞障也。<br><span class='spacing'/>
</div></div><div class='Q9 '><div class='D92'><div class='sutraLine'>【「須菩提！於意云何？菩薩莊嚴佛土不？」】</div><br><span class='spacing'/><br><span class='spacing'/>述曰：依世親此破第三疑也。謂有疑曰：無為法中既不可取、不可說者，何故菩薩取莊嚴淨佛國土？復云何受樂報佛取自法王身？復云何餘世間復取是法王身耶？此中有二：初破彼疑菩薩取莊嚴淨土，次破疑佛取自法王身。<br><span class='spacing'/>初中有三，初佛問，次善現答，後世尊示勸。此初問也。菩薩取莊嚴佛國土者，謂初地已上菩薩生報淨土，隨其分量於一一地見佛不同，自身有異，既處淨土之中，即是取自莊嚴淨佛土。<br><span class='spacing'/>何故前言聖人以無為有其差別，無說無取耶？今破此疑者，謂諸菩薩以無分別智，內證真理莊嚴，故於外事形相之中即得七寶莊嚴。於內證莊嚴之時，無說無取也。若於外事形相之中，而言我莊嚴佛土者，此可為取，菩薩便是住色等境中；既證無相之莊嚴，何名取淨土？故偈云：「智習唯識通。」智習，謂修習無分別智；唯識，謂智相應淨識；通者，謂達真理，即真莊嚴也。故攝大乘解十八圓滿淨土中云：出世善根之所集起者，此說淨因也。謂要發菩提心修行出世善根，積集長時，即能證會，故名為因。又廣大自在淨識為相者，謂以淨識為淨土體也。心淨即佛土淨故也。又云：大念慧行以為遊路，大止妙觀而為所乘，廣大法味喜樂所持，空無相願為所入門也。菩薩莊嚴佛土者，佛問善現云：於外形相菩薩莊嚴佛土不？<br><span class='spacing'/>
</div><div class='D93'><div class='sutraLine'>【「不也，世尊！何以故？莊嚴佛土者，即非莊嚴，是名莊嚴。」】</div><br><span class='spacing'/><br><span class='spacing'/>述曰：第二答中：初總答，次別釋。<br><span class='spacing'/>但諸菩薩要內證莊嚴，方住外七寶，非如觀西方池水等名莊嚴也。有形相莊嚴，即是住於色等境界中。故言莊嚴佛土者，謂內莊嚴也。即非莊嚴者，非外形相莊嚴也；是名莊嚴者，是無相無取真莊嚴也。<br><span class='spacing'/>
</div><div class='D94 D95'><div class='sutraLine'>【「是故須菩提，諸菩薩摩訶薩應如是生清淨心，不應住色生心，不應住聲香味觸法生心，應無所住而生其心。】</div><br><span class='spacing'/><br><span class='spacing'/>述曰：此第三示勸也。應如是生清淨心者，謂應修習淨智、淨識清淨心。不應住色等生心者，謂不於外形相起莊嚴心；應無所住而生其心者，謂要以智證於無住，無住即無因也。<br><span class='spacing'/>無著釋者，十八差別之中此為第七願淨佛土，離障住處十二之中，第三為離小攀緣作念修道，故小攀緣者，謂作有形相莊嚴淨土，如求西方，觀日水等也。<br><span class='spacing'/>
</div></div><div class='Q10'><div class=' D96'><div class='sutraLine'>【「須菩提！譬如有人，身如須彌山王，於意云何？是身為大不？」】</div><br><span class='spacing'/><br><span class='spacing'/>述曰：此破第二取自法王身疑也，於中初問，次答。謂有疑曰：前說聖人無為而有差別，無說無取，何故報身自受用法樂，取自法王身？謂身無限，遍周法界，故一切世間復取彼云是法王身，為除此疑也，偈云：「如山王無取」者，謂如須彌山，上居眾山，而彼無心我是山王；眾生有分別心，自取彼為山王。報佛亦爾，已無分別心，故自不言我是法王身。眾生有分別故，起分別云，彼是法王；佛無分別心，故不自取為法王身也。<br><span class='spacing'/>
</div><div class='D97 D98 D99 D100'><div class='sutraLine'>【須菩提言：「甚大，世尊！何以故？佛說非身，是名大身。」】</div><br><span class='spacing'/><br><span class='spacing'/>述曰：此第二答也。「佛說非身」者，謂非有分別身，「是名大身」者，是無分別身也。<br><span class='spacing'/>無著釋云：此為第八成就眾生，又是離障住處中第四離捨眾生障。故此意云：如來雖知不取形相名離小攀緣，然其報身廣大無量，羅[目+侯]阿修羅王如須彌山，大眾生尚不見其自體，何況欲界小眾生？是則如來捨離眾生不度也。為此故有此文。<br><span class='spacing'/>
</div></div><div class='Q11'><div class=' D101'><div class='sutraLine'>【「須菩提！如恒河中所有沙數，如是沙等恒河，於意云何？是諸恒河沙寧為多不？」】</div><br><span class='spacing'/><br><span class='spacing'/>述曰：依世親釋，就大文第二重校量之中上來破疑竟，自下第二正校量中復二，初以財施校，次命施校。初中復二，初正校量，次隨說，是經已下釋所以。<br><span class='spacing'/>前中有三，初世尊寄喻以問，次善現順佛以答，第三如來正為校量。<br><span class='spacing'/>此初也。阿耨達池出四大河。所以偏將恒河為喻者，阿含經說有四義：（一）者，有多沙故；（二）者，世間以為福故，謂將為淨於彼求福故；（三）者，經劫名不改故；（四）者，佛近彼說法故也。「如恒河中所有沙數」者，謂取一恒河中沙也，謂方廣深淺四十里為一恒河沙也。「如是沙等恒河」者，謂以一恒河中沙，一一沙復作一恒河也。取此無量恒河中沙，一一沙是一佛世界，以此爾數恒河數三千大千世界以用布施，尚不如受持此經乃至一四句偈也。何以故？此少分受持功德與菩提為因，一切外緣所不能壞故。其財施者為生死因，易可破壞，王賊等所侵故。<br><span class='spacing'/>
</div><div class='D102 D103'><div class='sutraLine'>【須菩提言：「甚多，世尊！但諸恒河尚多無數，何況其沙！」】</div><br><span class='spacing'/><br><span class='spacing'/>述曰：此第二善現答也。<br><span class='spacing'/>
</div><div class='D104 D105 D106 D107 D108'><div class='sutraLine'>【「須菩提！我今實言告汝：若有善男子、善女人，以七寶滿爾所恒河沙數三千大千世界，以用布施，得福多不？」須菩提言：「甚多，世尊！」佛告須菩提：「若善男子、善女人，於此經中，乃至受持四句偈等，為他人說，而此福德勝前福德。】</div><br><span class='spacing'/><br><span class='spacing'/>述曰：此第三佛正校量中有三：一佛問，二須菩提答，三佛校量也。<br><span class='spacing'/>
</div><div class='D109 D110 D111'><div class='sutraLine'>【「復次，須菩提！隨說是經，乃至四句偈等，當知此處，一切世間、天、人、阿修羅，皆應供養，如佛塔廟，何況有人盡能受持讀誦。須菩提！當知是人成就最上第一希有之法，若是經典所在之處，則為有佛，若尊重弟子。」】</div><br><span class='spacing'/><br><span class='spacing'/>述曰：自下第二釋所以也。<br><span class='spacing'/>於中有三復次，何以多財布施不如少受持耶？由釋此意，故有三復次也。謂（一）者，在處處勝、在人人尊故；（二）當何名此經下，能摧二障故勝，（三）者，三千大千已下，明財施為染因，法施為淨因，故勝。<br><span class='spacing'/>此即初也。於中復二，初明在處處勝，次明在人人尊。如佛塔廟者，此是十方諸佛真法身故，謂碎身舍利但一化佛之體，此般若經一切諸佛真法身故也。<br><span class='spacing'/>依無著釋者，此一段文即是十八差別中，第九遠離隨順外論散亂，故第四離障住處十二中第五離樂外論散亂也。謂令依此般若修學，不令習讀外典籍故。文中有二，初以四種因緣顯示此法勝異，次當何名此經下，為對治如言而執義，就前四因緣中即為四：（一）者，攝取福德如經得福多彼；（二）者，天等供養如經隨所有處等；（三）難作如經成就最上希有；（四）者，起如來念如經則為有佛等。<br><span class='spacing'/>
</div><div class='D112 D113'><div class='sutraLine'>【爾時，須菩提白佛言：「世尊！當何名此經？我等云何奉持？」】</div><br><span class='spacing'/><br><span class='spacing'/>述曰：依世親此第二，復次釋所以也。謂諸煩惱如山如石，而有金剛能破；或煩惱如金剛，般若能除斷故；或如彩畫之金剛。廣如無著釋：謂由有此種種堪能，故受持般若功德，勝多財施也。於中初善現問，次如來答。此初也。<br><span class='spacing'/>
</div><div class='D114 D115'><div class='sutraLine'>【佛告須菩提：「是經名為《金剛般若波羅蜜》，以是名字，汝當奉持。】</div><br><span class='spacing'/><br><span class='spacing'/>述曰：第二如來答中，初示名勸持，次釋所以。<br><span class='spacing'/>
</div><div class='D116'><div class='sutraLine'>【「所以者何？須菩提！佛說般若波羅蜜，則非般若波羅蜜。】</div><br><span class='spacing'/><br><span class='spacing'/>述曰：此釋中初明諸佛同說同讚，次顯己不獨有說。此初也。佛說般若波羅蜜者，十方佛同說也。謂雖無分別而說，亦有因巡，而談如說但無分別，取自法王，非無因巡而有自禮也。則非般若波羅蜜者，非一佛獨陳也。此意云：由般若是諸佛本母，能出生諸佛，故諸佛同讚故。若有受持乃至四句者，勝以多供養也。<br><span class='spacing'/>
</div><div class='D117 D118 D119'><div class='sutraLine'>【「須菩提！於意云何？如來有所說法不？」須菩提白佛言：「世尊！如來無所說。」】</div><br><span class='spacing'/><br><span class='spacing'/>述曰：此第二顯己不獨說，於中初佛問，次善現答。問意云頗有一法如來獨說耶？善現答云無。<br><span class='spacing'/>
</div><div class='D120 '><div class='sutraLine'>【「須菩提！於意云何？三千大千世界所有微塵是為多不？」】</div><br><span class='spacing'/><br><span class='spacing'/>述曰：此第三復次釋所以也。於中初釋前受持福多所以，次轉釋疑，前中有二，初問、次答。此初也。<br><span class='spacing'/>謂碎世界以作塵者，有其二喻：（一）者，勝喻，謂因少受持，便生多功德；世界者，喻少持，碎為塵者，喻生多福。（二）者，劣喻，如以財施故多煩惱因，謂由所受施人因此而起種種鬥諍故。謂世界者，喻財施，碎為塵者，喻生長煩惱，世界既為塵因，財施亦作染因也。今此意云：持法雖少，生福甚多，財施雖多，但增煩惱，故說雖多財施，不及受持一四句也。故寄此意以為問也。<br><span class='spacing'/>
</div><div class='D121 D122'><div class='sutraLine'>【須菩提言：「甚多，世尊！」「須菩提！諸微塵，如來說非微塵，是名微塵。如來說：世界，非世界，是名世界。】</div><br><span class='spacing'/><br><span class='spacing'/>述曰：此答中初順佛稱多，次釋非如實。是微塵者，謂碎世界以作塵；說非微塵者，非如衛世等所執有實微塵也。謂但寄微塵以喻貪等，非即如言而有微塵故也。又釋但借微塵以喻貪等，非即微塵是貪體也。是名微塵者，謂是寄喻之微塵也。說世界者，謂以世界喻財物施，非世界是貪等因。財施為貪因，但借世界為喻故。<br><span class='spacing'/>
</div><div class='D123 D124'><div class='sutraLine'>【「須菩提！於意云何？可以三十二相見如來不？」「不也，世尊！不可以三十二相得見如來。何以故？如來說：三十二相，即是非相，是名三十二相。」】</div><br><span class='spacing'/><br><span class='spacing'/>述曰：此第二轉釋疑也。謂前所說受持經者，生福甚多，即謂其福德有相果，故今破之，謂法身是如來，非三十二相化身也。於中初問、次答，說「三十二相」者，謂化身相；「即是非相」者，非法身相；「是名三十二相」者，是化身三十二相也。上來依世親釋竟。<br><span class='spacing'/>依無著者，經言大千世界已下此一段文，十八差別中第十，為色身及眾生身摶取中觀破相應行，即是離障住處中第六，為離於影像相自在中無巧便，故此意云：眾生於色身及名身摶取中無巧便，故作一合相，今起方便，破一合相，故有此文也。<br><span class='spacing'/>然破中有二，（一）者，破色身，（二）者，破名身。色身有二，﹝一﹞者，細謂微塵，如經所有微塵，寧為多不？﹝二﹞者，破麤色身，如經，諸微塵，如來說非微塵。破名身者，如經說世界非世界，以名無形段，不可有其麤細，故以世界為喻也。如經可以三十二相等者，第十一為供養給侍如來故；又是第七，為離不具足福資糧故。此意云：若欲供養如來求福資糧者，不應以相見，第一義法身故也。<br><span class='spacing'/>
</div><div class='D125 D126'><div class='sutraLine'>【「須菩提！若有善男子、善女人，以恒河沙等身命布施；若復有人，於此經中，乃至受持四句偈等，為他人說，其福甚多！」】</div><br><span class='spacing'/><br><span class='spacing'/>述曰：依世親釋，上來以財校量竟。自下以身命校量，於中初正校量，次釋福德多所以。此初也。<br><span class='spacing'/>無著釋云：此第十二為遠離利養及疲乏熱惱故，於精進若退若不發故，又離障礙住中此第八，為離懈怠利養等樂味故。解云：此說若有眾生，樂欲味著懈怠，或味著利養不發精進，或曾起功德而復退失，為令遠離此等故，而以身命校量，意令進趣故也。<br><span class='spacing'/>
</div><div class='D127'><div class='sutraLine'>【爾時，須菩提聞說是經，深解義趣，涕淚悲泣，而白佛言：「希有，世尊！佛說如是甚深經典，我從昔來所得慧眼，未曾得聞如是之經。】</div><br><span class='spacing'/><br><span class='spacing'/>述曰：世親云：自下釋所以，於中有四：（一）悲捨苦身聞法悲淚；（二）「世尊！若復」下，明於此生信則生實相；（三）「世尊！是實相」者下，拂疑除病；（四）「世尊！我今得聞」下，進發信心。<br><span class='spacing'/>此為初也。謂須菩提聞說捨身忍苦，又聞此經深義能得菩提，喜嘆自揚故懷悲泣也。<br><span class='spacing'/>無著釋云：自此下有其三文：（初），悲苦捨身聞法傷感與世親同；（次）「若復有人」下明發起精進生如義想；（三）「我今得聞」下，為令在坐味著懈怠諸菩薩生慚愧故。此為初也。<br><span class='spacing'/>
</div><div class='D128'><div class='sutraLine'>【「世尊！若復有人得聞是經，信心清淨，則生實相，當知是人，成就第一希有功德。】</div><br><span class='spacing'/><br><span class='spacing'/>述曰：此第二文也。謂有聞經生信心者，當來定得無分別智。除妄分別，證達二空，名生實相。由如是故，雖復捨多身命，不如受持也。以欲捨身，恒輪生死，非求慧行，不趣菩提故也。<br><span class='spacing'/>
</div><div class='D129 D130 D131'><div class='sutraLine'>【「世尊！是實相者，則是非相，是故如來說名實相。】</div><br><span class='spacing'/><br><span class='spacing'/>述曰：此第三拂疑除病也。「是實相」者，謂無相為相也。「即是非相」者，謂則非是虛妄分別所執差別之相。「說名實相」者，謂無虛妄之相，說名實相也。謂有聞說實相言故，謂是虛妄分別所執之相，今言不是，故有此文也。<br><span class='spacing'/>
</div><div class='D132 D133'><div class='sutraLine'>【「世尊！我今得聞如是經典，信解受持不足為難，若當來世，後五百歲，其有眾生，得聞是經，信解受持，是人則為第一希有。】</div><br><span class='spacing'/><br><span class='spacing'/>述曰：此為第四進發信心，即是無著第三為令菩薩生慚愧也。謂說末惡世，尚有眾生能生實相，況今現在菩薩聞說般若而不進修？謂惡人信解乃可希奇，菩薩受持蓋不足嘆，故有此文也。就此文中，初善現問、次如來答。問中有三，初標問、次釋、後結。此初也。<br><span class='spacing'/>
</div><div class='D134'><div class='sutraLine'>【「何以故？此人無我相、人相、眾生相、壽者相。】</div><br><span class='spacing'/><br><span class='spacing'/>述曰：此第二釋中有二。世親云：初明所取空，次明能取空。子云：此唯說法空也。<br><span class='spacing'/>無著云：初明人空，次明法空，離人家執故。此初也。<br><span class='spacing'/>
</div><div class='D135'><div class='sutraLine'>【「所以者何？我相即是非相，人相、眾生相、壽者相即是非相。】</div><br><span class='spacing'/><br><span class='spacing'/>述曰：此第二明法空也。<br><span class='spacing'/>
</div><div class='D136 D137'><div class='sutraLine'>【「何以故？離一切諸相，則名諸佛。」】</div><br><span class='spacing'/><br><span class='spacing'/>述曰：此第三結也。謂若有分別，即有業生死起；既除分別之相，妄想生死都無，則名諸佛也。此意云：縱捨多身命，非證理之因；若暫聽經，便是離相之福，謂因受持聽聞故，當證二無我理，既是勝因，故多捨命之福也。<br><span class='spacing'/>
</div><div class='D138'><div class='sutraLine'>【佛告須菩提：「如是！如是！若復有人，得聞是經，不驚、不怖、不畏，當知是人甚為希有。】</div><br><span class='spacing'/><br><span class='spacing'/>述曰：此第二佛答，初標，次釋。此初也。世親意云：驚謂驚恐，謂有眾生恐此經典非正道行故；怖者，謂怖懼，依般若修學不能斷疑故；畏者，謂由驚怖故，畢竟不肯修學也。若有遠離彼處者，名為不驚不怖不畏也。<br><span class='spacing'/>無著云：謂聲聞乘中，世尊說有法及有空。於聽聞此經時，聞法無有，故驚；聞空無有，故怖；思量時，於二不有理中，不能相應，故畏。更有別釋，為三種無自性故應知，謂相生第一義等無自性故。解云：謂於遍計所執無體相故名不驚，於依他起無自然生性故名不怖，於圓成實中無彼所執人法故不畏也。<br><span class='spacing'/>
</div><div class='D139 D140 D141 D142'><div class='sutraLine'>【「何以故？須菩提！如來說：第一波羅蜜，即非第一波羅蜜，是名第一波羅蜜。】</div><br><span class='spacing'/><br><span class='spacing'/>述曰：此第二讚釋勝也。世親云：如來說第一波羅蜜者，謂十方諸佛同說，讚能為大因，故名為第一，顯此經勝餘經也。非第一波羅蜜者，謂非餘人所得也，無分別智證無我理，唯十方佛得，餘人不得故。是名第一波羅蜜者，唯佛所得也。<br><span class='spacing'/>無著釋云：第一波羅蜜者，謂般若於餘五中最勝故也。<br><span class='spacing'/>
</div></div><div class='Q12'><div class=' D143 D144'><div class='sutraLine'>【「須菩提！忍辱波羅蜜，如來說非忍辱波羅蜜。】</div><br><span class='spacing'/><br><span class='spacing'/>述曰：世親云：上來大文第二段竟。自下第三段文第四校量，於中初釋疑，次正校量。<br><span class='spacing'/>釋疑中有三，（一）者，於前捨身命以生疑。謂有疑曰：向說彼身苦以彼捨身苦身，而果報福是劣，若爾，依此法門，受持演說諸菩薩行苦行，彼苦行亦是苦果，云何此法門不成苦果？此意云：前說捨身命苦，還得苦果身，得福即劣，若爾者，菩薩為此法門故行諸苦行，亦感苦身果，何福即勝？謂如薩陀波崙菩薩，於曇無竭菩薩所，求般若波羅蜜故打骨出髓而行供養，是苦得福應少。今答意：若為慧行而捨身，得福即多；若雖捨身，不行慧行求菩提者，生死因故，其福下劣也。就此文中大文有四：（一）者，正破前疑；（二）者，指事以顯；（三）者，菩薩應離一切已下，引初地菩薩為示無住理；（四）者，菩薩為利益下，勸益眾生住二空理。此初也。<br><span class='spacing'/>忍辱波羅蜜者，謂十方佛同得故，或求慧行之忍辱也。如來說非者，非是餘人所得故，或非求慧行故，不名波羅蜜也。謂前說捨身命者非慧行，故不名波羅蜜，故言說非忍辱也。<br><span class='spacing'/>
</div><div class='D145'><div class='sutraLine'>【「何以故？須菩提！如我昔為歌利王割截身體，我於爾時，無我相、無人相、無眾生相、無壽者相。何以故？我於往昔節節支解時，若有我相、人相、眾生相、壽者相，應生瞋恨。】</div><br><span class='spacing'/><br><span class='spacing'/>述曰：此第二指事，於中初引昔一身，次引餘多身。此初也。於中初明離相成忍，次反說舉成前。<br><span class='spacing'/>歌利王者，亦云苦楚，多行楚毒故。謂如來往昔為忍辱仙人，在山修道，其王將諸綵女入山遊獵，王倦而睡，女等於仙人所求聞正法，王寤便看，正見圍繞其仙。王便問仙，汝何人也？乃至問云：汝是離欲凡夫不？答言：未離欲。王聞生恚，便割截之。當無我相，遂還如故，今引之也。<br><span class='spacing'/>
</div><div class='D146 D147'><div class='sutraLine'>【「須菩提！又念過去於五百世作忍辱仙人，於爾所世，無我相、無人相、無眾生相、無壽者相。】</div><br><span class='spacing'/><br><span class='spacing'/>述曰：此第二引餘多身也。<br><span class='spacing'/>
</div><div class='D148 D149'><div class='sutraLine'>【「是故須菩提！菩薩應離一切相，發阿耨多羅三藐三菩提心，】</div><br><span class='spacing'/><br><span class='spacing'/>述曰：此第三引初地菩薩，得忍辱故名不住心，示不住生心義故也。於中初總示、次別示。此初也。<br><span class='spacing'/>發心有五：（一）者，種姓發心，謂地前；（二）者，信發心，謂初三地相同世間修施戒忍故；（三）者，明發心，謂四五六七地相同出世故，謂四地作菩提分觀相同預流，五地作四諦觀相同羅漢，六地作緣起觀相同緣覺，七地純無相觀正是菩薩也；（四）者，不退發心，謂八九十地；（五）者，無上發心，謂佛地。亦云五種菩提，謂名種姓菩提等，今言發心者，謂信發心，即初地菩薩內觀真如無住理故，名為不住生心也。<br><span class='spacing'/>
</div><div class='D150'><div class='sutraLine'>【「不應住色生心，不應住聲香味觸法生心，】</div><br><span class='spacing'/><br><span class='spacing'/>述曰，此第二別示於住之中，初令不住於相，次令住無相，次釋所由，後總結。此初也。謂住色等生心者，便是有住，即著我人，故不應住也。<br><span class='spacing'/>
</div><div class='D151'><div class='sutraLine'>【「應生無所住心。】</div><br><span class='spacing'/><br><span class='spacing'/>述曰：此第二令住無相也。謂觀無相，名為無住，要證此理，方滅我人也。<br><span class='spacing'/>
</div><div class='D152'><div class='sutraLine'>【「若心有住，即為非住。】</div><br><span class='spacing'/><br><span class='spacing'/>述曰：此第三釋上所由也。謂若住色等生心者，便為非真住故也。<br><span class='spacing'/>
</div><div class='D153 D154'><div class='sutraLine'>【「是故佛說：菩薩心不應住色布施。】</div><br><span class='spacing'/><br><span class='spacing'/>述曰：此第四總結也。<br><span class='spacing'/>
</div><div class='D155'><div class='sutraLine'>【「須菩提！菩薩為利益一切眾生，應如是布施。】</div><br><span class='spacing'/><br><span class='spacing'/>述曰：此大文第四除疑示理也。於中初令行無住施，次正破其疑，次別釋道理也。謂有疑曰，前言不住生心者，云何為利眾生修行，而不名住於眾生事？為斷此疑，故有此文。<br><span class='spacing'/>
</div><div class='D156'><div class='sutraLine'>【「如來說：一切諸相，即是非相。】</div><br><span class='spacing'/><br><span class='spacing'/>述曰：此第二別顯道理，於中初明法空、次明人空。此初也。說「一切諸相」者，謂虛妄相；「即是非相」者，謂無實相，虛妄本空故。<br><span class='spacing'/><br><div class='sutraLine'>【「又說：一切眾生，即非眾生。】</div><br><span class='spacing'/><br><span class='spacing'/>述曰：此顯生空也。說「一切眾生」者，謂所執實眾生；「即非眾生」者，非實有眾生也。或復翻此釋應知，上來依世親釋第一疑竟。<br><span class='spacing'/>依無著者，經言如來說忍辱波羅蜜下第十三為忍苦故，即是離障住處中第九，為離不能忍苦故，謂餘人不能忍發勤苦行此般若波羅蜜者。如來引己昔事，令能忍苦離不忍障也。就此文中有二，初明三種忍以離不忍苦障，次「須菩提！菩薩應離一切相」下，明不忍因緣者，有三種苦。<br><span class='spacing'/>前中有三：（一）者，明能忍，謂達法無我。如經：如來說忍辱波羅蜜故；（二）者，明忍相，謂他於己起惡等時，由無有我等相故，不生瞋想。亦不於忍辱波羅蜜中生有想，於非波羅蜜中不生無想。如經：如我昔為歌利王割截身體，我於爾時無有我等相；（三）者，種類忍，謂極苦忍，相續苦忍。如經：如我昔為歌利王割截身體，及言我念過去五百世中作忍辱仙人等。<br><span class='spacing'/>就第二不忍因緣有三：（一）者，流轉苦忍，謂由不忍故即流轉生死，為對治此，故令離一切相發無上心，若住色等，則於流轉苦中疲乏故菩提心不生故，如經言：「是故須菩提，菩薩應離一切相發心」等；（二）者，對眾生相違苦忍，如經：如是「菩薩為利益一切眾生，應如是布施」等，謂既為眾生行無住施，云何於彼應生瞋也；（三）者，顯示乏受用苦忍因緣對治，如經：「須菩提，若菩薩心住於法而行布施」等，謂若著於果報等施，即便於取用而有乏少；若行無住布施，舉事虛空，珍寶無量也。<br><span class='spacing'/>
</div></div><div class='Q13'><div class=' D158'><div class='sutraLine'>【「須菩提！如來是真語者、實語者、如語者、不誑語者、不異語者。】</div><br><span class='spacing'/><br><span class='spacing'/>述曰：依世親釋，此破第二疑也。謂有疑曰：向說無相因得無相果，於證果中無道，云何彼於果能作因？此文意云：所證法既無相，空寂無住等行云何能作因耶？為斷此疑故也。此文有二，初明不妄語、次遣外執。此初也。<br><span class='spacing'/>論云：以如來如實智不妄語，佛菩提及小乘大乘受記之事皆不妄說，以是四境故，次第說四語。今此經中，加不誑語也。<br><span class='spacing'/>無著云：此何所顯示？欲令信如來故能忍。於中真語者，為顯世諦相故；實語者，為顯世諦修行有煩惱及清淨相故，於中實者，此行煩惱此行清淨故；如語者，為第一義諦相故；不異語者，為第一義諦修行有煩惱及清淨相故，說此真語也。此意總云：如來三界獨尊，天人師，既為法界主，作五趣醫，脫屣在家之上飾，棄捨輪王之大祚，道成正覺，所欲皆成，既不規名利，復不求安樂，何忽有妄語乎？<br><span class='spacing'/>
</div><div class='D159'><div class='sutraLine'>【「須菩提！如來所得法，此法無實無虛。】</div><br><span class='spacing'/><br><span class='spacing'/>述曰：此第二遣外執也。「如來所得法」者，謂所證理；「無實」者，謂不可如言而取實；「無虛」者，亦不可離言而別求。由不虛故，依佛教修學；由不實故，離妄想而證真也。謂凡夫妄想所執無有故不實，如來無妄想說故不虛也。<br><span class='spacing'/>
</div></div><div class='Q14'><div class=' D160 D161 D162'><div class='sutraLine'>【「須菩提！若菩薩心住於法而行布施，如人入闇，則無所見；若菩薩心不住法而行布施，如人有目，日光明照，見種種色。】</div><br><span class='spacing'/><br><span class='spacing'/>述曰：世親釋云：此破第三疑也。謂有疑曰，若聖人以無為真如得名，彼真如一切時處有，云何不住心？得佛菩提則非不住，若一切時處實有真如，何故有人能得，有不得者？為斷此疑，故說入闇等喻。於中有二，初明住事為生死因，次彰不住為出世業。此初也。偈云：時及處實有，而不得真如，無智以住法，餘者有智得。此意云：真如雖一切時處實有，由無智，以心住法故，不解出離，猶如入闇，不知我何所趣，而不得之得者，翻此說。<br><span class='spacing'/>無著釋云：此為顯示第三乏受用苦忍因緣對治也。<br><span class='spacing'/>
</div></div><div class='Q15'><div class=' D163'><div class='sutraLine'>【「須菩提！當來之世，若有善男子、善女人，能於此經受持讀誦，則為如來以佛智慧，悉知是人，悉見是人，皆得成就無量無邊功德。】</div><br><span class='spacing'/><br><span class='spacing'/>述曰：世親云：就第三段第四校量中，上來別破三疑竟。自下第二正校量中，初校勝劣，次「以要言之」下，釋所以。前中有二，初明行三種行功德至多，次舉事校量。此初也。三種行，謂一者受，二者持，三讀誦。<br><span class='spacing'/>無著云：自下第十四為離寂靜味，即十二離障中第十，為離闕少智資糧故，謂有耽禪定，不肯聽聞而修智慧，為闕少智資糧，今令受持讀誦，發生智慧，故方得菩提，定是福門，故但能助道也。<br><span class='spacing'/>就此之中文有其五，謂顯示與法相應，有五種勝功德，（一）者，如來憶念親近，如經：「受持讀誦修行，則為如來以佛智慧」等；（二）者，攝福德，如經：「皆得成就無量無邊功德聚」等；（三）者，讚歎法及修行，如經：「以要言之，是經有不可思議」等；（四）者，天等供養，如經：「在在處處，若有此經」等；（五）者，滅罪，如經：「受持讀誦此經，為人輕賤，乃至當得」等故，此則初文也。謂要受持讀誦此經者，是正報菩提之因，真法供養；所有世間財寶供養如來所不能及，由如是故，如來恒以佛智悉知是人，恒以佛眼悉見是人，親近憶念是人也。<br><span class='spacing'/>
</div><div class='D164 D165 D166'><div class='sutraLine'>【「須菩提！若有善男子、善女人，初日分以恒河沙等身布施，中日分復以恒河沙等身布施，後日分亦以恒河沙等身布施，如是無量百千萬億劫以身布施；若復有人，聞此經典，信心不逆，其福勝彼，何況書寫、受持、讀誦、為人解說。】</div><br><span class='spacing'/><br><span class='spacing'/>述曰：世親釋云：此舉事校量也。於中初明施命至多，次顯信經福勝。日以三時捨身者，假設有斯也。「信心不逆」者，謂若有人聞此經典，雖未能受持讀誦，但生淨信隨喜功德，比前其福過彼，何以故然也？謂於生死中雖捨身命，終無能契菩提法身；一生信心，雖亦未生慧解，然由信故，因即聽聞，生長智慧，定當成佛，其福即多也。已生隨順之意故。<br><span class='spacing'/>
</div><div class='D167'><div class='sutraLine'>【「須菩提！以要言之，是經有不可思議、不可稱量、無邊功德。如來為發大乘者說，為發最上乘者說。】</div><br><span class='spacing'/><br><span class='spacing'/>述曰：世親云：自下釋二釋所以，中有六復次：（一）者，示現希聞而能生信法故，謂大機能入，小機不能，如經：「以要言之」等；（二）者，示現受持真妙法故，謂受持妙法即是荷擔菩提，如經：「如是人」等；（三）者，示現是人必定成就無量功德，謂此經在處皆可尊重，如經：「在在處處」等；（四）者，示現遠離一切諸障故，謂轉障，如經：「受持讀誦此經，若為人輕賤」等；（五）者，明速證佛菩提法，如經：「若復有人，於後末世」等；（六）者，示現成就種種勢力得六妙果故，謂明經威勢，如經：「若善男子、善女人，於後末世」等。<br><span class='spacing'/>就初中有二：初彰經德大，次持誦福圓。此初也。「不可思議」者，非情思之可議；「不可稱量」者，非語言而可稱說；「為大乘者說」者，謂定性大乘；「為最上乘者說」者，謂不定性大乘，謂亦有二乘性故，謂此妙法最極難量，小乘意樂下劣，不能於此經而發趣，故云為發大乘者說也。<br><span class='spacing'/>無著云：就此讚法及修行之中有三：（一）者，讚歎教法；（二）嘆修行者；（三）若樂小法者，下雙明二種，此初嘆法也。「為發大乘者說」等者，成前「不可思議」等也。<br><span class='spacing'/>
</div><div class='D168 D169'><div class='sutraLine'>【「若有人能受持讀誦，廣為人說，如來悉知是人，悉見是人，皆成就不可量、不可稱、無有邊、不可思議功德，】</div><br><span class='spacing'/><br><span class='spacing'/>述曰：世親云：此第二明持誦福圓也。謂由此法為大乘說故，有受持等者，必獲無上菩提不可思議功德，故於彼生少信者，便勝捨多身命也。<br><span class='spacing'/>無著云：就此第二嘆修行之中有三：初持誦等故佛所攝受，次明此人成就勝德，後明肩負菩提重擔，此初二文也。<br><span class='spacing'/>
</div><div class='D170'><div class='sutraLine'>【「如是人等，則為荷擔如來阿耨多羅三藐三菩提。】</div><br><span class='spacing'/><br><span class='spacing'/>述曰：世親云：此為第二示現受持真妙法故，於中初明大機持誦，為荷菩提；次顯二乘凡夫，不能聽受。此初也。謂受持之者，當能證獲菩提，雖現未得，後必得故，故言荷擔。荷謂荷負，擔謂擔揭，言受持者，則為負揭得菩提故。<br><span class='spacing'/>
</div><div class='D171'><div class='sutraLine'>【「何以故？須菩提！若樂小法者，著我見、人見、眾生見、壽者見，則於此經，不能聽受讀誦、為人解說。】</div><br><span class='spacing'/><br><span class='spacing'/>述曰：世親云：此第二文，「樂小法」者，謂即二乘；「著我」等者，謂即凡夫也。<br><span class='spacing'/>無著云：此大文第三雙明前二也。<br><span class='spacing'/>
</div><div class='D172'><div class='sutraLine'>【「須菩提！在在處處，若有此經，一切世間、天、人、阿修羅，所應供養；當知此處，則為是塔，皆應恭敬，作禮圍遶，以諸華香而散其處。】</div><br><span class='spacing'/><br><span class='spacing'/>述曰：世親云：第三，在處皆可尊重也。<br><span class='spacing'/>無著云：此為第四天等供養也。<br><span class='spacing'/>
</div><div class='D173 D174'><div class='sutraLine'>【「復次，須菩提！善男子、善女人，受持讀誦此經，若為人輕賤，是人先世罪業，應墮惡道，以今世人輕賤故，先世罪業則為消滅，當得阿耨多羅三藐三菩提。】</div><br><span class='spacing'/><br><span class='spacing'/>述曰：世親云：此第四轉障也。如對法論說故，思造業有五：謂（一）者，他所教敕，謂自無喜樂；（二）者，他所勸請，謂俛仰而作；（三）者，無所了知，謂嬰孩畜生之類；（四）者，根本執著，謂知罪而作，多分出家之類；（五）者，顛倒分別，謂不識為作，多分在家之類。前三造業未必墮地獄，後二造業定墮地獄，此後二業造已應受，由能受持讀誦此經故，轉先重業現世為人輕毀，故應墮惡道之業並即消滅也。此據中容受持之者，若起增上心持誦之者，罪頓消滅，亦非為人輕毀，轉重令輕也。若其下劣心受持之者，未必罪滅也。又釋：若時報俱不定者，即總消滅；報定，時不定者，即當來應受之者，轉之現世輕受也。由如是故，雖少信受，其福多前所捨身命也。<br><span class='spacing'/>無著云：此為第五滅罪，於中有三：初明滅罪，次於後末世等顯示多福故，次當知是經等顯示福體及果不可測量故。前中有二，初明罪滅，次我念過去等顯示威力。此初也。謂由聽聞持誦此經故，依學無分別智證二空理，二障都亡盡，名真滅罪也。謂由愚癡故，分別惡業罪生，若聽聞經，得智慧故，斷除分別，即是罪從心生，還從心滅也。由持此經當得真滅罪故，於現在中亦得迴重輕受也。<br><span class='spacing'/>
</div><div class='D175'><div class='sutraLine'>【「須菩提！我念過去無量阿僧祇劫，於然燈佛前，得值八百四千萬億那由他諸佛，悉皆供養承事，無空過者；】</div><br><span class='spacing'/><br><span class='spacing'/>述曰：此依世親第五文速證佛菩提法也。於中初舉自所得福，次校他受持德。此初也。阿僧祇劫者，小乘教說從一至十，十十成百，十百成千，十千成萬，十萬成億，如是六十番積數，故名一阿僧祇也。今大乘，准華嚴，一百二十番積數成一阿僧祇，仍萬萬為億，億億成兆等也。<br><span class='spacing'/>於燃燈佛前，即謂第三僧祇已前也，第三僧祇初逢燃燈佛故。那由他者，千萬數，謂在燃燈佛前，逢八百四千萬億箇那庾多佛，於中一一皆供養、承事無空過者，然此但其數不論恒沙者，謂所逢佛極少也。謂此且說隨於一地二地等中所逢諸佛，非謂前二僧祇但逢爾所佛也。且依古舊相傳說，釋迦佛於初僧祇逢五恒河沙佛，第二僧祗逢六恒河沙佛，第三僧祇逢七恒河沙者，是則前二僧祇逢無量佛，何獨爾許耶？故知且據隨何時分逢者，說也。<br><span class='spacing'/>又涅槃說：初依菩薩逢五恒沙佛，第二依六恒沙乃至第四依菩薩逢八恒沙佛，其第四依者，即第十地菩薩，故知二僧祇逢無量佛也。然有宗說，初僧祇逢七萬五千佛，第二僧祇逢七萬六千佛，第三僧祇逢七萬七千佛也。<br><span class='spacing'/>無著云：此顯示威力，謂遠絕高勝，故名威力。於中有二，此初文也。<br><span class='spacing'/>
</div><div class='D176 D177'><div class='sutraLine'>【「若復有人，於後末世，能受持讀誦此經，所得功德，於我所供養諸佛功德，百分不及一，千萬億分、乃至算數譬喻所不能及。】</div><br><span class='spacing'/><br><span class='spacing'/>述曰：世親釋云：此第二以他受持功德而校量也。謂供養諸佛，但是福門助菩提法；聽聞持誦，能生慧解，破裂生死故也。謂菩薩雖復餘行百千諸行，若不修習慧波羅蜜，終不能得識達道理，契證真如，斷除分別生死根本；是故聽聞，速證菩提也。<br><span class='spacing'/>無著云：此文，第二文也。<br><span class='spacing'/>
</div><div class='D178'><div class='sutraLine'>【「須菩提！若善男子、善女人，於後末世，有受持讀誦此經，所得功德，我若具說者，或有人聞，心則狂亂，狐疑不信。】</div><br><span class='spacing'/><br><span class='spacing'/>述曰：世親云：第六文也。於中，初明勢力廣大，聞或狐疑；次顯所得果妙，非思量境。此初也。<br><span class='spacing'/>此意云：謂無始來，於一切眾生，所有殺盜等心，行殺盜等業，為怨為害，一聞一讀此經，發菩提心，永除怨害，於一切眾生所，永無殺盜等心，與諸眾生，為父為母，津濟教導，恒為勝友方便，共為親眷，而行孝義，示為朋友而行篤信，示為臣輔而有忠良，示為君王方便撫救，乃至示為男女或下賤等。若作長者，長者中尊，如無垢稱廣說其行，當來成佛，功德無窮，能盡未來，化有情類，如是功德廣大無邊，但由聽聞而得生故，故若具說，愚夫無智，聞或狂疑也。言狂亂者，謂或聞經不信，返生憎謗，因狂亂故也。或由不信，當來感得狂亂之果也。<br><span class='spacing'/>無著云：此第三顯示多福也。於中亦二，初明德多難信，聞或狂疑；次明福果甚深，不可量測。此初也。<br><span class='spacing'/>
</div><div class='D179 D180 D181'><div class='sutraLine'>【「須菩提！當知是經義不可思議，果報亦不可思議。」】</div><br><span class='spacing'/><br><span class='spacing'/>述曰：此第二文也。謂經詮無相之義，持之者，當獲菩提大果，教義既自難量，果報亦難思測也。故經說有三種物，覆之即好，露之即惡，謂愚癡人、外道典籍及婦人也。有三種物，露之即好，覆之即惡，如智慧人、佛法經典及日月。謂此般若，未開卷時，與外典無別；既開卷已，或講或讀，能破眾生百千罪障，能得菩提，故受持者，功德甚多，縱捨多身命，不可比量也。<br><span class='spacing'/>
</div></div><div class='Q16'><div class=' D182 D183'><div class='sutraLine'>【爾時，須菩提白佛言：「世尊！善男子、善女人，發阿耨多羅三藐三菩提心，云何應住？云何降伏其心？」】</div><br><span class='spacing'/><br><span class='spacing'/>述曰：世親云：此第二周說也。謂上來未解發心者教令進發；未解修行者教令修行，未能伏斷諸障者教降伏竟。今此一周為已發心菩薩言我能發心，乃至第三已斷障者言我能斷。由生分別故，則障於菩提，分別者，謂所知障，正障於不住道也。謂若發心修行等時，以無分別智，冥契真理，不生分別，言我能然，名不住道，不住生死及涅槃故。若有分別，則為非證，故名為障也。<br><span class='spacing'/>故二乘有法執，為涅槃所拘，便即取寂；凡夫有生執，為生死所縛，不能出離；菩薩具大悲智，故不為兩邊所拘，故名不住也。若行而有執，是則為涅槃所縛；若不行而執，為生死所拘，名為有住。要熾然行三，而不起我能之執，方得住於不住道也。<br><span class='spacing'/>或前為初機利機，後為後機鈍機也。<br><span class='spacing'/>就此之中，初當宗正明，次於「燃燈佛」下，廣釋眾疑。<br><span class='spacing'/>初中有二：初善現為問，次如來為答。此初也。<br><span class='spacing'/>無著云：此第十五為證道時，遠離喜動故，即是離障住處中第十一，為遠離自取，故有此文。謂菩薩於發心修行時，自見得勝處，作是念：我能發心修行等。如是自取為勝，言餘不是，為令遠離此取，故名為遠離自取也。<br><span class='spacing'/>
</div><div class='D184 D185 D186 D187'><div class='sutraLine'>【佛告須菩提：「善男子、善女人，發阿耨多羅三藐三菩提者，當生如是心，我應滅度一切眾生。滅度一切眾生已，而無有一眾生實滅度者。何以故？須菩提！若菩薩有我相、人相、眾生相、壽者相，則非菩薩。】</div><br><span class='spacing'/><br><span class='spacing'/>述曰：世親云：就此佛答之中，初，答其初問，以例餘二舉一隅故，次，釋違不住義。此初也。<br><span class='spacing'/>此意云：發心修行等，本擬除病，既存我執，病乃轉生。欲令雖復發心，內亡其我，勿念我能，修行亦然，降伏例爾，故答初問，餘令例知也。然此文中准前亦有四心，云「我應滅度」者，是第一心；「一切眾生」者，是廣大心；餘二准文詳之易了。<br><span class='spacing'/>無著釋云：即此之中答前三問也。謂「當生如是心」者，答初問；「滅度一切眾生已，而無有一眾生實滅度」者，此答第二問。謂度眾生時，不生自取云我能然；要須外不作有眾生相，內不起我能執，契順真理而度有情，方名修行；「若菩薩有我相等」者，答第三問，要證人法二空之理，二障乃能除，方名降伏，若云我能，便非契會也。<br><span class='spacing'/><br><div class='sutraLine'>【「所以者何？須菩提！實無有法發阿耨多羅三藐三菩提心者。】</div><br><span class='spacing'/><br><span class='spacing'/>述曰：世親云：此釋障不住道義也。謂以無分別智內證之時，我、法本空，都無所有，不作我能發心之念，故言無有法發心之者也。<br><span class='spacing'/>
</div></div><div class='Q17'><div class=' D188'><div class='sutraLine'>【「須菩提！於意云何？如來於然燈佛所，有法得阿耨多羅三藐三菩提不？」】</div><br><span class='spacing'/><br><span class='spacing'/>述曰：世親云：就此第二，廣破眾疑有六：第一疑云：既言實無有法名為菩薩者，云何釋迦如來於燃燈佛所，以華供養，及布髮掩泥，如是行菩薩行耶？第二「須菩提！菩薩亦如是」下，疑云：若無菩薩者，諸佛亦不成大菩提，眾生亦不入大涅槃等，若如是者，為何義故菩薩發心？欲令眾生入涅槃等耶？此二種疑依前當宗正明處起。下有四疑，因展轉釋疑而生，至下當悉。此即為破初疑也。於中有三：<br><span class='spacing'/>（一）者，破謗無菩薩故。謂作是念：實無有法發菩提心者，是則無菩薩，云何如來燃燈佛所，行菩薩行？如經言：如來於燃燈佛所等。<br><span class='spacing'/>（二）者，為除謗無諸佛故。論云：若無菩薩者，是誰成佛？是則諸佛亦無也。故論云：若無菩薩，即無諸佛。有如是謗，謂一向無諸佛也。如經言：如來者，即諸法如義等。<br><span class='spacing'/>（三）者，為破謗無菩提故。論云：若無諸佛者，是則無菩提而可得，諸佛不得菩提也。如經：如來所得阿耨多羅三藐三菩提，於是中無實無虛等。<br><span class='spacing'/>前中有三：初佛問，次善現答，後佛成。此初問也。無著菩薩云：此第十六為求教授故，即離障住處中第十二，為離無教授故也。謂前說實無有法名為菩薩者，於燃燈佛所何求耶？亦無言教而可求聞故，為離此障故有此文也。就此之中，文有其五：﹝一﹞者，為離無教授故，如經言：如來於燃燈佛所等；﹝二﹞者，明菩提不可說，燃燈佛語不稱菩提不如言故，如經言：若有法如來得等；﹝三﹞者，釋諸法離言義，如經：如來者，即諸法如義等；﹝四﹞者，有言釋迦於燃燈佛所不得菩提，後時自得正覺，為離此取故，如經：若有人言如來得菩提等；﹝五﹞者，顯示真如不二故，如經：須菩提如來所得等。前中亦有三如世親科，此初問也。<br><span class='spacing'/>世親釋意云：虛妄執是有所得。如來當於燃燈佛所發心證人法二空之理，於其所執，都無所得，然於無所得，以得菩提也。言「有法得菩提不」者，謂問善現云：於真理中有法得菩提不？<br><span class='spacing'/>
</div><div class='D189 D190'><div class='sutraLine'>【「不也，世尊！如我解佛所說義，佛於然燈佛所，無有法得阿耨多羅三藐三菩提。」】</div><br><span class='spacing'/><br><span class='spacing'/>述曰：此第二答也。<br><span class='spacing'/>
</div><div class='D191 D192'><div class='sutraLine'>【佛言：「如是，如是。須菩提！實無有法如來得阿耨多羅三藐三菩提。】</div><br><span class='spacing'/><br><span class='spacing'/>述曰：此第三，如來成也。於中初印可、次釋成。此初也。謂真如理中無有所得，亦無授記，我皆空故。<br><span class='spacing'/>維摩云：「若依如生得授記者，如無有生；若依如滅得授記者，如無有滅」等也。真如現無授記故，但說真理之中無有實法而可發心，非謂亦無真智能契菩提名為菩提，故於事，菩提亦不無也。<br><span class='spacing'/>無著云：正契真時，無法可得故，言無有法而可發心，非謂事中，亦無言教而可聽聞也。<br><span class='spacing'/>
</div><div class='D193'><div class='sutraLine'>【「須菩提！若有法如來得阿耨多羅三藐三菩提，然燈佛則不與我授記：『汝於來世，當得作佛，號釋迦牟尼。』】</div><br><span class='spacing'/><br><span class='spacing'/>述曰：世親云：此第二釋成，中有二：初卻顯、次順成。此初也。謂若於燃燈所有法得菩提者，是則為有所得；有所得者，即謂所執有；所執有故，不契真如；不契真如，此為凡類，如何與我授記？<br><span class='spacing'/>但由心證真如，於我法二塵都無所得；無所得故，名契會真；契會真故，二執都盡；執既盡故，得可成佛，所以燃燈與授記也，知我會真無所得故。<br><span class='spacing'/>無著云：此為第二燃燈語不稱菩提，不可如言而取也。於中有二，初反釋、次順成。此初也。彼意釋迦如來不於燃燈之說如言而得菩提，謂智證真無所得故，若菩提燃燈可說，釋迦如言而取者，則有分別執，心未契真，如何燃燈與我授記？以不如言而取得，故與我記也。<br><span class='spacing'/>
</div><div class='D194 D195'><div class='sutraLine'>【「以實無有法得阿耨多羅三藐三菩提，是故然燈佛與我授記，作是言：『汝於來世，當得作佛，號釋迦牟尼。』】</div><br><span class='spacing'/><br><span class='spacing'/>述曰：此第二順成也。<br><span class='spacing'/>
</div></div><div class='Q18'><div class=' D196 D197'><div class='sutraLine'>【「何以故？如來者，即諸法如義。】</div><br><span class='spacing'/><br><span class='spacing'/>述曰：此世親第二文為除謗無佛疑也。於中：初明有法身，次遮虛說。此初也。<br><span class='spacing'/>謂有疑曰：若無菩薩，無人成佛，佛亦應無。為破此疑，言有法佛。由眾生妄執故，以五蘊為身；智者，了之速朽速壞，都無有實，唯有真理，常而復真，如故是常，不變異也。真故離妄，不顛倒也。此之真理，水火不能害，風賊不能壞，有佛無佛，其性恒然；若說不說，其義不改。但凡夫妄倒故，執身為身，不觀身理淪溺長久；聖者正知，故不著於身，但觀真理，既能契悟，生死永消，妄覆都盡，理明顯故，名曰如來。以此即明不無佛也。<br><span class='spacing'/>無著云：此第三釋離言義也。謂何故彼法不別說耶？謂諸法之本，理要而復淨，智契而方真，非言詮而可悟也。<br><span class='spacing'/>
</div><div class='D198'><div class='sutraLine'>【「若有人言：如來得阿耨多羅三藐三菩提。】</div><br><span class='spacing'/><br><span class='spacing'/>述曰：此遮虛說也。初遮他言，次成無得。此初也。如來既真如，豈言說而稱實，故若說者，是不實語，但是分別故。<br><span class='spacing'/>無著云：此第四破外疑，疑云：釋迦於燃燈所不得菩提，後時自得，為斷此取故也。於中亦為二，初遣彼外取，次自彰無得。既無有法可得，何有後自取也，故作此言名為不實。今此經中漏不實語字，餘本皆有也。<br><span class='spacing'/>
</div><div class='D199 D200 D201'><div class='sutraLine'>【「須菩提！實無有法，佛得阿耨多羅三藐三菩提。】</div><br><span class='spacing'/><br><span class='spacing'/>述曰：此第二文也。<br><span class='spacing'/>
</div></div><div class='Q19'><div class=' D202'><div class='sutraLine'>【「須菩提！如來所得阿耨多羅三藐三菩提，於是中無實無虛。】</div><br><span class='spacing'/><br><span class='spacing'/>述曰：此世親第三文也。於中初破外疑執，次舉喻彰身。前中有三：<br><span class='spacing'/>初，明所得無實無虛；次，顯法唯是佛得；後，總結成。此初也。<br><span class='spacing'/>無著云：此為第五明真如不二義，於中有三：初，明真如依言離言；次，彰法性法唯是佛得；後，總結。此初也。<br><span class='spacing'/>世親釋曰：謂有謗云如來不得菩提，為斷此疑，故云：如來所得菩提無實無虛也。謂如來得彼菩提故，故曰不虛；非實有為相故，故曰不實。<br><span class='spacing'/>無著釋云：不可如言而取，故不實；亦非離言以求，故不虛。凡夫言而虛妄，故不實；諸佛說而可依，故不虛。凡夫言不得，故不實；寄佛語而可詮，故不虛也。若離言而有求，即菩提無因，名為不實；要因聞教方得證，故菩提有因，名為不虛。若如言而取著，生死無出！故不可如言，即稱法；必因言，方契真也。但順佛言而修，後證會時自悟。<br><span class='spacing'/>
</div><div class='D203'><div class='sutraLine'>【「是故如來說：一切法皆是佛法。】</div><br><span class='spacing'/><br><span class='spacing'/>述曰：此第二明法唯佛得也。「一切法」者，謂真理萬法之本體，故名為一切；「皆是佛法」者，獨唯佛證，餘不得故。<br><span class='spacing'/>
</div><div class='D204'><div class='sutraLine'>【「須菩提！所言一切法者，即非一切法，是故名一切法。】</div><br><span class='spacing'/><br><span class='spacing'/>述曰：此第三總結成也。「言一切法」者，謂佛所證法；「即非一切法」者，非餘人所得法，或非分別之相法也。<br><span class='spacing'/>
</div><div class='D205 D206 D207'><div class='sutraLine'>【「須菩提！譬如人身長大。」須菩提言：「世尊！如來說：人身長大，則為非大身，是名大身。」】</div><br><span class='spacing'/><br><span class='spacing'/>述曰：世親釋云：此第二舉喻彰身也。初佛舉喻、次善現順成。謂「長」者，喻報身，餘經亦云妙；「大」者，喻法身。此二種身，由離所知、煩惱二障，如次得故。說人身長大者，謂法報二身也。則非大身者，謂非諸妄想分別身也。<br><span class='spacing'/>無著釋云：自此已下是第十七為入證道故，又即八種住處中第五，為淨心住處故，謂上來十六差別四住處，是信行地，地前凡夫一僧祇修；此為淨心地，十地菩薩修也。於中初顯示入證道時得智慧，故「菩薩亦如是」下，明離慢。此初也。<br><span class='spacing'/>謂入地菩薩得二種智，（一）者，攝種姓智，（二）者，平等智。<br><span class='spacing'/>（一）若得智，得生如來家，得決定紹佛種，此為攝種姓智。謂清淨法界，是佛所居，名如來家。入地菩薩以無分別智於中證會，說之為生。如此菩薩決定得紹佛種，故名為攝種性智。當知地前菩薩，未生如來家故，雖是佛子，稍疏遠故，不名紹佛種也。二乘人雖亦佛子，但求自利，亦非堪紹故，攝論說：聲聞人如無智婢子也。一切凡夫，雖亦佛所攝受，亦所覆護等，生憐愍，未發菩提心故，亦非堪紹；唯入地菩薩從真法界親所生，故堪紹佛種也。論云：若於此家，長夜願生，既得生已，便得彼身，是名妙身者，謂地前菩薩為此家長夜精懃欲願故，得入初地，便得妙身也。<br><span class='spacing'/>（二）平等智復有五種平等因緣：謂﹝一﹞者，麤惡平等，謂入初地已，女人身、第八有、三惡趣並已捨故，總皆平等也；﹝二﹞者，法無我平等。謂得二空平等理故；﹝三﹞者，斷相應平等。謂斷性即是所得擇滅也，與斷相應故名斷相應平等也；﹝四﹞者，無希望心相應平等。謂見道前，學觀真如，有欲希望；入初地已，證真法界，與無希望心所證平等而相應也；﹝五﹞者，一切菩薩證道平等。謂如百川異流，同歸大海之湛，萬行雖異，一入初地，同證真大海也。得此平等，故得為大身也。<br><span class='spacing'/>解云：此得攝種姓智者，名曰報身；得平等智故，名為法身，妙身大身如次為喻也。<br><span class='spacing'/>
</div></div><div class='Q20'><div class=' D208'><div class='sutraLine'>【「須菩提！菩薩亦如是。若作是言：『我當滅度無量眾生』，則不名菩薩。】</div><br><span class='spacing'/><br><span class='spacing'/>述曰：世親云：此為第二段釋疑也。於中有三：<br><span class='spacing'/>（一）者，於本宗上生疑。謂前說無有法發菩提心者，是則菩薩既無，亦應無菩薩可成菩提；若無眾生者，教化誰令入於涅槃？若無菩薩者，誰莊嚴淨土耶？<br><span class='spacing'/>（二）者，因此破疑而起，說菩薩不見彼是眾生，不見存我為菩薩等者，是則如來不見故，名為無眾生等；為實無眾生等，故佛不見耶？<br><span class='spacing'/>（三）者，有疑云：向說心住顛倒，若如是福德亦是顛倒，若是顛倒，何名善法？為此疑故，如經若有滿三千大千世界七寶等，就初有三疑：（一）者，若無菩薩，諸佛亦不成菩提；（二）者，若無眾生，亦不入涅槃；（三）者，若無菩薩，亦無嚴淨佛國土。<br><span class='spacing'/>此則釋初兩疑，於中初標、次釋。此初也。此意云：若菩薩執云：我得菩提有異，眾生可度，即不名菩薩，以有我人等故；若爾者，如何能得菩提？能令眾生入涅槃耶？謂有假眾生，譬如幻人為幻人說法故，謂有五蘊和合假眾生故，令得無餘涅槃，無如所執實眾生故，不見有眾生而滅度也。謂有假菩薩而求證故，諸佛得菩提，而無所執實菩提，故亦無菩薩也。故涅槃經十三云：五陰和合，稱言某甲，凡夫之人謂為實有，稱言某甲；有智之人解陰無有，某甲名字離陰，亦無有某甲名字也。<br><span class='spacing'/>
</div><div class='D209 D210'><div class='sutraLine'>【「何以故？須菩提！無有法名為菩薩。是故佛說：一切法無我、無人、無眾生、無壽者。】</div><br><span class='spacing'/><br><span class='spacing'/>述曰：此第二釋也。「無有法名為菩薩」者，謂若有其實法，皆以法成其眾生，故可名菩薩；法既無有其實，亦無所成菩薩也。「佛說一切法無我人等」者，證真時，達無我理，不見有人法二執，故是為菩薩也。<br><span class='spacing'/>無著云：上來譬如人身妙身大身等示入證道，此為第二明離慢。謂地前言，我能修行等，而障不住道；入地已去，證達法界二空平等，分別我法一切都亡，永無我能之慢，故云離慢也。論云：若菩薩有眾生念，則不得妙身大身，故於中妙身者，謂至得身成就，身得畢竟轉依故；大身者，一切眾生身攝身故。子云：轉依者，即謂所得菩提涅槃。<br><span class='spacing'/>
</div><div class='D211 D212'><div class='sutraLine'>【「須菩提！若菩薩作是言：『我當莊嚴佛土』，是不名菩薩。】</div><br><span class='spacing'/><br><span class='spacing'/>述曰：世親云：此破疑也。謂有疑曰，若無菩薩者，不應嚴淨佛土也。於中有二，初標、次釋。此初也。此意云：如欲嚴淨佛土，必須嚴淨自心，聽經學慧證法真理蠲除二障，內心淨故，外土亦淨。所以蠡髻見淨，舍利睹穢，但由內心有其垢淨不同，外土亦有淨穢兩異也。故若嚴淨佛土者，先除我法二執，我法分別亡故，內具莊嚴；外住七寶。若言我當莊嚴者，是則我執未亡，不名菩薩也。故論云「智習唯識通」也。又無垢稱云：心淨故等，云：忍辱持戒等十善道等，是菩薩淨土也。<br><span class='spacing'/>
</div><div class='D213'><div class='sutraLine'>【「何以故？如來說：莊嚴佛土者，即非莊嚴，是名莊嚴。】</div><br><span class='spacing'/><br><span class='spacing'/>述曰：此第二釋中有二：初，明無相是真莊嚴；次，明達理是真菩薩。此初也。「如來說莊嚴」者，謂無相之莊嚴；「即非莊嚴」者，非有相之莊嚴；「是名莊嚴」者，是真實莊嚴也。<br><span class='spacing'/>
</div><div class='D214 D215 D216'><div class='sutraLine'>【「須菩提！若菩薩通達無我、法者，如來說名真是菩薩。】</div><br><span class='spacing'/><br><span class='spacing'/>述曰：此第二文也。謂若菩薩達我、法空證無我理，是真菩薩，亦真莊嚴；若有我、法，本非菩薩，亦非莊嚴也。<br><span class='spacing'/>無著云：自此已下，皆求佛地。謂從此已下，訖至經末，差別之中是第十八，住處之中是第六究竟住處，三地之中是第三佛地也。於中有六：（一）者，國土淨具足，如經：若菩薩作是言我當莊嚴等；（二）者，無上見智具足，如經：如來有肉眼不等；（三）者，隨形好身具足，如經：佛可以具足色身見不？（四）者，相身具足，如經：如來可以具足諸相見不？（五）者，語具足，如經：汝勿謂如來作是念等；（六）者，心具足，如經：頗有眾生於未來世等，此為初也。<br><span class='spacing'/>此意云：謂諸菩薩於前十地修行圓滿，斷除人、法二執，成就菩提法身，名為國土淨具足。於中文科為四：﹝一﹞者，為國土淨具足三摩缽帝故，如經：若菩薩作是言等；﹝二﹞者，為斷彼故，安立第一義，如經：如來說莊嚴等；﹝三﹞者，為二種無我故，如經：若菩薩通達無我、法者；﹝四﹞者，為於彼二種無我中二種正覺故，如經：如來說名真是菩薩。此等云何顯示？若言我成就，即為人我取；莊嚴國土者，是法我取；皆非菩薩也。<br><span class='spacing'/>
</div></div><div class='Q21'><div class=' D217'><div class='sutraLine'>【「須菩提！於意云何？如來有肉眼不？」「如是，世尊！如來有肉眼。」】</div><br><span class='spacing'/><br><span class='spacing'/>述曰：世親云：此破第二疑也。謂有疑曰，前說菩薩不見彼是眾生，不見我為菩薩，不見清淨佛國者，何以故？為諸法無故不見，為諸佛自不見耶？今此之文有其二：初，明佛有能見故說五種眼；次，如恒沙中已下，明有所見。前中五眼即為五段，一一中初佛問，次善現答。此初，明有肉眼也。<br><span class='spacing'/>無著云：自下第二為無上見智淨具足故，於中文有其三：﹝初﹞明為無上見淨具足，故說佛有五眼；﹝次﹞「如恒河中」下，明為無上智淨具足，故說佛知眾生心；﹝後﹞「若有人滿」下，明為福自在具足故。初中五眼為五段，如前可知也。謂外有疑，向說以無分別智內證真理，是真莊嚴；於諸外相證真理時，都不見故，謂佛唯有慧眼觀理，無餘眼也。為釋此故，說佛有五眼也，論意如此。<br><span class='spacing'/>又論云：於中略說有四種眼：謂色攝，第一義諦攝，世諦攝，一切種一切應知攝。<br><span class='spacing'/>色攝復有二種，謂法果、修果，此為五眼麤境界故，是初色攝。解云肉天二眼，色根為性，謂淨色四大所造，或異熟長養，說名肉眼，此謂法果也。此通餘界及四禪，若修禪除擁而得者，此謂修果也。唯四禪地有，謂於諸色內外兩邊裏表上下皆悉能見也。<br><span class='spacing'/>論云：第一義智力故，世智不顛倒轉，是故第一義諦攝在先。於中為人說法，若彼法為彼人施設，此智說名法眼者，謂要慧眼觀理故；法眼知機說法，得不顛倒為人說也。此意云所詮能詮觀理觀事，觀理知機如次慧法眼也。論云：一切應知中，一切種無功用智，說名佛眼。<br><span class='spacing'/>龍樹菩薩說約人差別，謂在凡夫名肉、天眼，在二乘名慧眼，在菩薩名法眼，在如來名佛眼，此亦無妨也。<br><span class='spacing'/>
</div><div class='D218 D219'><div class='sutraLine'>【「須菩提！於意云何？如來有天眼不？」「如是，世尊！如來有天眼。」「須菩提！於意云何？如來有慧眼不？」「如是，世尊！如來有慧眼。」「須菩提！於意云何？如來有法眼不？」「如是，世尊！如來有法眼。」「須菩提！於意云何？如來有佛眼不？」「如是，世尊！如來有佛眼。」】</div><br><span class='spacing'/><br><span class='spacing'/>述曰：此明有後四眼也，釋義如上。<br><span class='spacing'/>
</div><div class='D220'><div class='sutraLine'>【「須菩提！於意云何？恒河中所有沙，佛說是沙不？」】</div><br><span class='spacing'/><br><span class='spacing'/>述曰：世親云：上來說如來有五眼，明有能見；自下明知眾生種種差別，亦顯有所見，謂雖無遍計所執實眾生，而可度可見，非無因緣假眾生而可見也。雖無作用緣，而有功能緣可得故，謂於因果之上，不見彼所執實人法，不得故，名眾生及國土空。非佛無眼而不見，亦非實無眾生可見，有彼因緣顛倒虛妄假法故。<br><span class='spacing'/>就此之中，文有其五，初佛問恒沙，次善現答是沙，次寄恒沙為喻問，次善現答甚多，第五佛廣成。此初也。<br><span class='spacing'/>無著云：上來為應知中證故，安立見；為教彼彼眾生寂靜心故，安立智者。謂以肉、天眼為其前導故，而起慧、法眼觀理知機，為他說法故也。前說為見淨者，顯證故，今說為智淨者，顯教授故。謂眾生中若有貪心無貪心等，如來悉觀知而教授之，令捨染進善也。「言所有沙，佛說是沙不」者，謂於因緣沙中，佛說為所執實沙不？問意如此也。<br><span class='spacing'/>
</div><div class='D221'><div class='sutraLine'>【「如是，世尊！如來說是沙。」】</div><br><span class='spacing'/><br><span class='spacing'/>述曰：此第二答也。<br><span class='spacing'/>
</div><div class='D222'><div class='sutraLine'>【「須菩提！於意云何？如一恒河中所有沙，有如是沙等恒河，是諸恒河所有沙數，佛世界如是，寧為多不？」】</div><br><span class='spacing'/><br><span class='spacing'/>述曰：此第三寄沙喻多也。謂此且舉少分，談實眾生無有邊限，非只如爾許沙也。<br><span class='spacing'/>
</div><div class='D223 D224'><div class='sutraLine'>【「甚多，世尊！】</div><br><span class='spacing'/><br><span class='spacing'/>述曰：此第四文也。<br><span class='spacing'/>
</div><div class='D225 D226'><div class='sutraLine'>【佛告須菩提：「爾所國土中，所有眾生，若干種心，如來悉知。】</div><br><span class='spacing'/><br><span class='spacing'/>述曰：此第五如來成。於中初標，次釋。此初也。「若干種心」者，謂六識差別顛倒心，諸虛妄心皆顛倒故，以離實念，故說名顛倒，離實念者，謂遠離四念處故，名不住彼實智，如是等心，如來悉知也。<br><span class='spacing'/>無著云：「若干種心」者，應知有二種：謂染及淨，即是共欲心、離欲心等，記如是等眾生心如來知故，並教令斷惡起善，名為智淨故。論云：為教彼彼眾生寂靜心，故安立智也。<br><span class='spacing'/>
</div><div class='D227'><div class='sutraLine'>【「何以故？如來說：諸心皆為非心，是名為心。】</div><br><span class='spacing'/><br><span class='spacing'/>述曰：此釋中，初，明顛倒心非真住；次，顯虛妄之相。此初也。如來說「諸心」住者，謂虛妄心；「皆為非心」者，謂非真住心，住四念處名真住故，住真如理名真住故；「是名為心」者，謂是虛妄顛倒心也。<br><span class='spacing'/>無著云：此智淨中，說心住即非心住；如是，見淨中，何故不說眼則非眼耶？以一住處故，見智淨後，安立第一義故，初亦得成就。子云：凡夫之心，初妄後可成真故，於智淨中說心住非心住，佛眼一得已去圓滿具足，更無初後轉別異故，不說眼即非眼也。其意如是，論文難曉也。<br><span class='spacing'/>
</div><div class='D228 D229'><div class='sutraLine'>【「所以者何？須菩提！過去心不可得，現在心不可得，未來心不可得。】</div><br><span class='spacing'/><br><span class='spacing'/>述曰：世親云：此示彼相續顛倒也，謂以過去未來故不可得，現在心虛妄分別故不可得，如是示彼心住顛倒，諸識虛妄，以世觀故。<br><span class='spacing'/>無著云：過去、未來，已滅、未生故；現在者，第一義故也。<br><span class='spacing'/>
</div></div><div class='Q22'><div class=' D230'><div class='sutraLine'>【「須菩提！於意云何？若有人滿三千大千世界七寶以用布施，是人以是因緣，得福多不？」】</div><br><span class='spacing'/><br><span class='spacing'/>述曰：世親釋云：此為第二段疑第三文也。謂復有疑：向說心住顛倒，若如是福德亦是顛倒。若是顛倒，何名善法？為斷此疑故，示現心住雖顛倒，所行福德非也。以是佛智根本故，由行施時，不著自身等，但求無上菩提，所以功德甚多也。此中初佛問，次善現答，後如來成。此初也。謂若將七寶等施，為求般若，聽聞修學，當成佛，故其福甚多也。<br><span class='spacing'/>無著云：此即無上見智淨中第三為福自在具足故也，謂若為般若行施等故，福法成滿也。<br><span class='spacing'/>
</div><div class='D231'><div class='sutraLine'>【「如是，世尊！此人以是因緣，得福甚多。」】</div><br><span class='spacing'/><br><span class='spacing'/>述曰：此第二答也。<br><span class='spacing'/>
</div><div class='D232 D233 D234'><div class='sutraLine'>【「須菩提！若福德有實，如來不說得福德多；以福德無故，如來說得福德多。】</div><br><span class='spacing'/><br><span class='spacing'/>述曰：此第三如來成也。「若福德有實」者，謂說若為般若故行施。如為自體故行施，實有者，佛則不說為得福多也。以三事體空行施，不同著果報等行施故，如來說福多也。以此准知，前以財命等施校量不及受持此經者，謂不能亡相故，不求菩提故也。謂若捨身命之時，但於少少飢餓眾生有益，非能廣利；若持般若者，當得成佛，濟利甚多，故功德勝也。若橫望言之，捨身極苦；望堅說者，不及持經也。<br><span class='spacing'/>
</div></div><div class='Q23'><div class=' D235 D236'><div class='sutraLine'>【「須菩提！於意云何？佛可以具足色身見不？」】</div><br><span class='spacing'/><br><span class='spacing'/>述曰：世親云：上來破於本處生疑竟，自下第二有四疑，展轉釋疑故生也。此為大段第三破疑，顯是展轉中第一大段也。於中文三：（一）者，以相好身為佛疑；（二）者，「汝勿謂」下，疑佛有說；（三）者，「頗有眾生」下，疑無人信。此為初也。<br><span class='spacing'/>謂疑曰：若諸佛以無為法得名，云何諸佛成就八十種好、三十二相而名為佛耶？解云：此於前說云如來者，即諸法真如以生疑也。就此之中有二：初，破於色身生疑；次，破於相好生疑。前中復二，初佛問，次善現答。此初也。<br><span class='spacing'/>問意云：法身真佛可以作報身形好而見不？又可圓光一尋等隨好色身以見法身佛不？<br><span class='spacing'/>無著云：此第三為隨形好身具足故。問意云：佛隨機故而有報化隨好之色身，真理法亦有色性無差別之好，今問法身可差別之形好以見不？為令眾生內證法身圓滿，故外得形好之身具足，故有此文也。<br><span class='spacing'/>
</div><div class='D237'><div class='sutraLine'>【「不也，世尊！如來不應以色身見。】</div><br><span class='spacing'/><br><span class='spacing'/>述曰：此第二答中初標、次釋。此初也。<br><span class='spacing'/>
</div><div class='D238 D239'><div class='sutraLine'>【「何以故？如來說：具足色身，即非具足色身，是名具足色身。」】</div><br><span class='spacing'/><br><span class='spacing'/>述曰：此釋也。「如來說具足色身」者，謂報化隨好之身；「即非具足色身」者，非是法性具足色身，是名具足色身者，是名報化身也。<br><span class='spacing'/>無著云：隨機現形有報化之形好，內證無相而有法身之好色性，由內證法性色身故，外具形好之身皆得圓滿，然形好之身即非法性之具足色身也。謂法身猶如虛空，雖無形相而於鏡中現虛渙影像；法身亦爾，雖無形相而於鏡智現報化身也。<br><span class='spacing'/>
</div><div class='D240 D241'><div class='sutraLine'>【「須菩提！於意云何？如來可以具足諸相見不？」】</div><br><span class='spacing'/><br><span class='spacing'/>述曰：世親云：此第二破於相好生疑也。於中初問，次答。此初也。問意云：可以三十二相見法身無相佛不？<br><span class='spacing'/>無著云：此第四為相身具足故，問意云：佛有三身，謂法身，報、化身，然報化身有三十二差別之相，法身亦有無差別法性之相？今問法身可以差別之相好以見不？<br><span class='spacing'/>
</div><div class='D242'><div class='sutraLine'>【「不也，世尊！如來不應以具足諸相見。】</div><br><span class='spacing'/><br><span class='spacing'/>述曰：此第二答中初標也。<br><span class='spacing'/>
</div><div class='D243 D244'><div class='sutraLine'>【「何以故？如來說：諸相具足，即非具足，是名諸相具足。」】</div><br><span class='spacing'/><br><span class='spacing'/>述曰：此第二釋也。世親云：如來非諸相具足者，謂差別三十二相也。即非具足者，非法身無差別相具足也。是名諸相具足者，是外形相也。<br><span class='spacing'/>無著云：法身雖無形相，而有法性之相，謂理媚曰相也。於外化中亦有形相，為令眾生得此種圓滿故，謂內證真理無相之相故，而外具有相之相也。然有相之相即非無相之相，是名諸相具足也。<br><span class='spacing'/>
</div></div><div class='Q24'><div class=' D245'><div class='sutraLine'>【「須菩提！汝勿謂如來作是念：『我當有所說法。』】</div><br><span class='spacing'/><br><span class='spacing'/>述曰：世親云：此第三段疑第二文也。謂有疑曰，若如來具足色身成就，不可得見，若相成就不可得見，云何如來說法耶？為破此疑故也。於中初敕勿懷疑，次人言謗佛，後總結成。此初也。佛告善現云：汝勿謂法身如來作是念言，我當有所說，法身佛本無有念，亦無有所說故。<br><span class='spacing'/>無著云：此第五為語具足故，謂化報隨機而有言說，法身幽寂無說無形。內證無言理，外能為他說，為令得此故，言為語具足故也。<br><span class='spacing'/>
</div><div class='D246'><div class='sutraLine'>【「莫作是念，何以故？若人言：如來有所說法，即為謗佛，不能解我所說故。】</div><br><span class='spacing'/><br><span class='spacing'/>述曰：此第二文也。謂若有法身有所說法者，即謗法佛也，寂寞無言故。問：若爾者，何故前言應化非真佛，亦非說法者耶？答：彼推功歸本故，要內證真說，於外可能說，所以喚法身無說，是真說也。<br><span class='spacing'/>問：何故楞伽經云：法身說離相離言法，報身說十地法六波羅蜜法，化身說三乘法耶？准此法身亦說故。答：說有二種：（一）者，起作說謂有說說也；（二）者，無起作說謂無說說。前是報化，後即法身。彼據不說之說，此約有說之說，故不相違。云何法身為不說說？謂由眾生證達理故，了解一切，名法身說；如聞說法，而了達故，名之為說也；猶如有人，若語若不語，令他解了，名說法也。<br><span class='spacing'/>
</div><div class='D247 D248'><div class='sutraLine'>【「須菩提！說法者，無法可說，是名說法。」】</div><br><span class='spacing'/><br><span class='spacing'/>述曰：此第三結也。「說法者」者，謂總舉說法也。「無法可說」者，謂真理中無有少法可說也。謂要達遍計所執空無而說，是名說法也。若執真如為實無說，即非說法也。<br><span class='spacing'/>無著云：報化有說，法身無說。若言法身有說如報化者，即為謗法佛也。<br><span class='spacing'/>
</div></div><div class='Q25'><div class=' D249 D250'><div class='sutraLine'>【爾時，慧命須菩提白佛言：「世尊！頗有眾生，於未來世，聞說是法，生信心不？」】</div><br><span class='spacing'/><br><span class='spacing'/>述曰：舍衛漏此文。世親：此第三疑中第三文也。謂有疑曰，若言諸佛說者，是無所說法；不離於法身，亦是其無，有何等人能信如是甚深法界耶？就釋此疑中，初善現問，次如來答。此初也。<br><span class='spacing'/>無著云：第六心具足中復有六種：一者，念處；二者，正覺；三者，施設大利法；四者，攝取法身；五者，不住生死涅槃；六者，行住淨。此為初也。問意云：如來在世，慈悲平等為眾生說，有能聽聞而起思念，如理作意，如法修行，法隨法行，當得成佛。如來滅後，後五百歲，諸惡眾生，聞說此經之時，有能生信，起於思念，如佛在世時不？佛答言有，為顯有眾生能思念故，名為念處。<br><span class='spacing'/>
</div><div class='D251'><div class='sutraLine'>【佛言：「須菩提！彼非眾生，非不眾生。】</div><br><span class='spacing'/><br><span class='spacing'/>述曰：此第二佛答中，初標、次釋。此初也。「彼非眾生」者，謂非是闡提無佛性等眾生；「非不眾生」者，是聽聞般若，發心成佛眾生也。<br><span class='spacing'/>無著云：彼非眾生者，第一義故；非不眾生者，世諦故；眾生眾生者，顯示說第一義，是不共及相應故。<br><span class='spacing'/>
</div><div class='D252'><div class='sutraLine'>【「何以故？須菩提！眾生眾生者，如來說非眾生，是名眾生。」】</div><br><span class='spacing'/><br><span class='spacing'/>述曰：此釋也。初言「眾生」謂凡夫眾生；又「眾生者」者，謂發菩提心修行眾生也。「如來說非眾生」者，謂非是闡提無佛性眾生；「眾生是名眾生」者，是發心眾生也。此上意云此經典生信心者，即是發心修行成佛眾生，非是無性眾生也。<br><span class='spacing'/>
</div></div><div class='Q26'><div class=' D253 D254'><div class='sutraLine'>【須菩提白佛言：「世尊！佛得阿耨多羅三藐三菩提，為無所得耶？」】</div><br><span class='spacing'/><br><span class='spacing'/>述曰：世觀云：此大段中破第四疑也，即是第二展轉釋中第二疑也。於中曲有二疑。此初也。<br><span class='spacing'/>謂有疑曰，若如來不得一法，名無上正等正覺者，云何離於上上證轉轉得阿耨多羅三藐三菩提耶？就此文中有二：初，善現問，次，如來即廣辨其義。此初也。「為無所得耶」者，謂耶是問詞，不是不定詞也。直問佛云：如來無所得耶？所以佛即印之。若不定為問云為得不得耶者，佛如何即印耶？故今問意云：真如理中佛得無上菩提不？<br><span class='spacing'/>無著云：此是心具足中第二為正覺故，即謂能證所證觀照實相也。故解深密云：菩提菩提斷，俱名為菩提。大智度云：說智及智處，俱名為般若也。謂此為令眾生斷除二障，得二菩提，而有此文，故言為正覺故也。於中文有其五：初，顯示阿耨多羅語，謂無上覺即是法身菩提也；次，已下顯示三藐三菩提，謂正覺即是報身菩提也。以無我人下，雙成上二，前中初問，次印。此初也。<br><span class='spacing'/>
</div><div class='D255'><div class='sutraLine'>【佛言：「如是，如是。須菩提！我於阿耨多羅三藐三菩提乃至無有少法可得，是名阿耨多羅三藐三菩提。】</div><br><span class='spacing'/><br><span class='spacing'/>述曰：此第二印問愜真也。謂真理之中，無如所執少有所得，名為菩提也。<br><span class='spacing'/>
</div><div class='D256'><div class='sutraLine'>【「復次，須菩提！是法平等，無有高下，是名阿耨多羅三藐三菩提；】</div><br><span class='spacing'/><br><span class='spacing'/>述曰：世親云：此為第三廣辨其義也。於中有三：初，明不增減；次，顯無差別；後，修一切善下，彰方便滿足。此初也。「是法平等」者，謂真如理無增減故；「無有高下」者，謂有為法有取捨，菩薩於十地中得勝無漏而捨劣故，無為無勝劣可取捨故，言無高下也。<br><span class='spacing'/>無著云：此顯示三藐三菩提，即謂正遍知也。是法平等者，謂一切諸佛共得菩提，智無勝劣故也。無高下者，謂一切諸佛起化身，各類共等，乃至壽命亦等也。子云：平等者，謂法身；高下者，約報化，謂一切佛報身報身等，化身亦爾也。<br><span class='spacing'/>
</div><div class='D257 D258'><div class='sutraLine'>【「以無我、無人、無眾生、無壽者，】</div><br><span class='spacing'/><br><span class='spacing'/>述曰：世親云：此第二顯無差別也。謂一切諸佛法，無我、法執故，法身平等，無有差別，若勝若劣也。<br><span class='spacing'/>無著云：自下雙成上二：初，成上阿耨多羅法身菩提；次，成上三藐三菩提報身菩提。此初，可知也。<br><span class='spacing'/>
</div><div class='D259'><div class='sutraLine'>【「修一切善法，則得阿耨多羅三藐三菩提。】</div><br><span class='spacing'/><br><span class='spacing'/>述曰：世親云：此第三彰方便滿足也。於中初正顯，次結成。此初也。謂要近善知識，聽聞計念，如法修習，法隨法行，善根滿足故，契證真理，名為成就阿耨菩提也。<br><span class='spacing'/>無著云：此成上三藐三菩提也。於中初正成，次結釋。此初也。謂前言無我等，除其有執也；今言修善者，破其空執也。我、人空故，須遣自妄心；依圓有故，須存其善法。所以唯學有以非空，妄想以之而更長；唯學空而非有，真智無因而不生；滅妄想於空門，起真心於有府，有空雙觀，方成中道也。<br><span class='spacing'/>
</div><div class='D260'><div class='sutraLine'>【「須菩提！所言善法者，如來說非善法，是名善法。】</div><br><span class='spacing'/><br><span class='spacing'/>述曰：此第二文也。「所言善法者」者，謂求菩提善法，或無漏法，順無漏法也；「說非善法」者，非是有漏生滅惡善法也；「是名善法」者，是出世善也。<br><span class='spacing'/>
</div></div><div class='Q27'><div class=' D261 D262'><div class='sutraLine'>【「須菩提！若三千大千世界中所有諸須彌山王，如是等七寶聚，有人持用布施；】</div><br><span class='spacing'/><br><span class='spacing'/>述曰：世親云：自下破第二子段疑。謂有疑曰：若一切善法滿足得菩提者，則所說法，不能得大菩提。何以故？以所說法，無記法故。謂此意云：其能詮教有名句文，體是無記，如何聽聞而生善耶？此是小乘人疑也。就破此疑中，初舉功德，次以受持校量。此初也。<br><span class='spacing'/>無著云：此即心具足中第三為施設大利法故。於中有二：初，明大利法，次，「汝等勿謂」下，彰所利生。初、中，先舉財施，次，以受持校量顯於福利。此初也。<br><span class='spacing'/><br><span class='spacing'/><div class='sutraLine'>【「若人以此《般若波羅蜜經》，乃至四句偈等，受持、為他人說，於前福德百分不及一，百千萬億分，乃至算數譬喻所不能及。】</div><br><span class='spacing'/><br><span class='spacing'/>述曰：世親云：此第二以受持校量也。此經稍略，餘本不同此也。世親云：此法雖言無記而能得菩提，以遠離所說法，不能得大菩提故，此法能為菩提因故；又言無記者，不然，汝法是無記，我法是善故，此就彼宗釋，佛語是善也。又大乘義一得佛已，聲及名句並是善，是故一受持時，即為菩提廣大因故，勝餘無量珍寶布施也，此正破前疑。「百分不及一」等者，論家有四種校量勝，謂一者數勝，二者力勝，三者無相似勝，四者因勝。解云：<br><span class='spacing'/>數勝者，謂以數校量，謂小乘有六十二數，華嚴有一百二十番數，此方有十五故，謂一十百千萬等如是諸數校量者，於生死果報悉可得知。若受持此經，當得成佛所有功德，非此數等之所校量，故云數勝也。<br><span class='spacing'/>力勝者，名為情計勝，謂布施等所獲世間人天善果情計可知，今此受持之因，情計所不計度也。<br><span class='spacing'/>不相似勝者，謂喻勝也，世間福果喻可能喻，受持之因所得勝果，無喻以可喻也。<br><span class='spacing'/>因勝者，謂時勝，世間福果可以時限校量多少，此所得果，盡未來際無時分限，不可校量也。如論四名，當人立數計喻時等名也。無著意可知也。以此校量受持既多，即是施設大利法也。<br><span class='spacing'/>
</div></div><div class='Q28'><div class=' D263 D264'><div class='sutraLine'>【「須菩提！於意云何？汝等勿謂如來作是念：『我當度眾生。』】</div><br><span class='spacing'/><br><span class='spacing'/>述曰：世親云：此即曲文中第三段疑也，即是展轉中第三段疑。於中曲有四，至文當悉。此即初也。謂有疑曰，若是法平等無有高下者，云何如來名為度眾生耶？就破此疑中，初勸彼除疑，次廣成自義。此初也。謂報化二身，隨機利物，有高有下，可有思念，當度眾生，謂慈悲本願緣故；法身真理，湛寂無思，如何有念當度生耶？但起智作證，即名為度故。又化身隨現，可示度生之思念，報體久無分別之思，如何起念？如末尼珠隨求雨故。又凡夫執由遣而念我當度，諸佛分別永亡，當度之思不有，但隨所化，應機示念也。如是故重汝無作念也。又真理之中都無所得，亦無眾生當可度也。<br><span class='spacing'/>無著云：此為第二明所度眾生，科釋其文，大意無別也。<br><span class='spacing'/>
</div><div class='D265 D266'><div class='sutraLine'>【「須菩提！莫作是念。何以故？實無有眾生如來度者，】</div><br><span class='spacing'/><br><span class='spacing'/>述曰：此第二成自義中。初慰喻其心，示實道理；次成無實度說，假我非真。此初也。謂真理中無有眾生如來可度，隨於外化，可度假生也。<br><span class='spacing'/>
</div><div class='D267 D268'><div class='sutraLine'>【「若有眾生如來度者，如來則有我人眾生壽者。】</div><br><span class='spacing'/><br><span class='spacing'/>述曰：此第二文也。於中初成無實度，次說我非真。此初也。謂如來若說實有眾生實可度者，是則我執未亡，不名為佛也。<br><span class='spacing'/>
</div><div class='D269'><div class='sutraLine'>【「須菩提！如來說：『有我者，則非有我，而凡夫之人以為有我。』】</div><br><span class='spacing'/><br><span class='spacing'/>述曰：此第二說我非真中，初說我非真，凡夫妄取；次明凡亦非實，但假施言。此初也。「如來說有我」者，謂因緣和合而假說之；「則非有我」者，非實執之我也。「凡夫以為有我」者，所執取故。此意云：如來說有我者，為除無我怖故。所以初修習必依於我，後漸契真，我相自遣，若言無我，唯欲造修，我即空故。<br><span class='spacing'/>
</div><div class='D270 D271 D272'><div class='sutraLine'>【「須菩提！凡夫者，如來說則非凡夫。】</div><br><span class='spacing'/><br><span class='spacing'/>述曰：此第二，明凡亦非實，但假施言也。謂於貪嗔未亡之類，假名凡夫，非如其言即實凡夫也。<br><span class='spacing'/>
</div></div><div class='Q29'><div class=' D273'><div class='sutraLine'>【「須菩提！於意云何？可以三十二相觀如來不？」】</div><br><span class='spacing'/><br><span class='spacing'/>述曰：世親云：此即展轉疑中第三段疑也。於中曲有三段。此即為初文也。謂有疑曰：雖相成就不可得見如來，以非彼體，以如來法身為體；而如來法身，以見相成就，比知則知如來法身為福相成就。此疑意云：報化二身，即以法身為體，其外報化身既有相好，以外比知內，法身亦應有其相好也。如睹人面，即知心事故。就此之中，文有其五：一者，如來問，二善現不正答，三如來卻質，四善現正答，五舉頌以成。此初也。問意云：可於報化身三十二相觀法身如來不？<br><span class='spacing'/>無著云：此即心具足中第四為攝取法身故。謂欲令諸眾生內觀真理清淨法身，外自具其形相，不可以其形相而觀法身如來。就此之中文有三。初問答略顯，次舉頌廣成，後釋外意難。前中有四，如文可知。然准餘本，無善現不正答，亦無如來卻質之文。<br><span class='spacing'/>
</div><div class='D274 D275 D276 D277'><div class='sutraLine'>【須菩提言：「如是！如是！以三十二相觀如來。」佛言：「須菩提！若以三十二相觀如來者，轉輪聖王則是如來。」須菩提白佛言：「世尊！如我解佛所說義，不應以三十二相觀如來。」】</div><br><span class='spacing'/><br><span class='spacing'/>述曰：義可知也。<br><span class='spacing'/>
</div><div class='D278 D279 D280'><div class='sutraLine'>【爾時，世尊而說偈言：<br><span class='spacing'/>「若以色見我　以音聲求我　是人行邪道　不能見如來<br><span class='spacing'/>彼如來妙體　即法身諸佛　法體不可見　彼識不能知】</div><br><span class='spacing'/><br><span class='spacing'/><br><span class='spacing'/>述曰：此舉二頌，以成前義。於中初偈顯不應以色聲以觀法身如來，若取色聲，不契真理，是行邪道，不見法佛故；次偈明法身妙體超尋思故，凡夫不可見，亦非分別之識，所能知故。涅槃云：依法不依人，依了義不依不了義，依義不依語，依智不依識也。<br><span class='spacing'/>無著云：初偈顯示如所不應見，不可見故；次偈顯示不應見及不能見因緣，云何不可見？諸見世諦故。何因緣故不可見？以彼法真如相故。非言說而知唯自證故。如是等說如論。<br><span class='spacing'/>
</div><div class='D281'><div class='sutraLine'>【「須菩提！汝若作是念：『如來不以具足相故，得阿耨多羅三藐三菩提。』】</div><br><span class='spacing'/><br><span class='spacing'/>述曰：世親云：此第三段釋展轉疑中，曲文第二疑也。謂有疑曰，若不依福德得大菩提，如是諸菩薩則失福德及果報也。此疑意云可說如須彌山王七寶有人持用布施，不及人受持此經至四句者；是則福德不得大菩提果。准此，即福德空，果報亦空，則法斷滅，是則佛相好身亦無，唯有法身空理也。就斷此疑之中有三：初顯相好非無；次「汝若作是念」下，明因果不失；後「若菩薩以滿」下，校量功德。前中有二：初述彼疑心，次勸勿邪念。此初也。述彼疑云：既以法為佛，是則無報化形相身也。<br><span class='spacing'/>無著云：此即為攝取法身中第三文釋外疑難也。論云：若爾如來雖不應以相具足見，應具足為因，得阿耨多羅三藐三菩提，為離此著故，明相具足，體非菩提，亦不以相具足為因也，以相是色性故。於中有二：初逆招彼心，次勸令除念。此初。謂述彼念言，法身如來以具足相為因故得，應除「不」字，撿能斷及婆伽婆文並無「不」字也。<br><span class='spacing'/>
</div></div><div class='Q30'><div class=' D282'><div class='sutraLine'>【「須菩提！莫作是念：『如來不以具足相故，得阿耨多羅三藐三菩提。』】</div><br><span class='spacing'/><br><span class='spacing'/>述曰：第二文也。世親云：汝「莫作是念，如來不以具足相得菩提」，以報身化身具足相得故。<br><span class='spacing'/>無著云：「莫作是念」者，勸令勿生前念，以相為因而得法身。何以故？如來不以具足相為因得菩提故。故論云：以相是色性故，謂要以智為因，方得菩提，非用相也，相是色故。<br><span class='spacing'/>
</div><div class='D283'><div class='sutraLine'>【「須菩提！汝若作是念，發阿耨多羅三藐三菩提者，說諸法斷滅。】</div><br><span class='spacing'/><br><span class='spacing'/>述曰：世親云：此第二明因果不失也。於中初述彼心，次勸勿念，後釋所以。此初也。謂有念曰不依福德得大菩提者，是則福德無，果報亦無，若爾發菩提心者，便說諸法斷滅也，以無福德因及果故。<br><span class='spacing'/>
</div><div class='D284'><div class='sutraLine'>【「莫作是念。】</div><br><span class='spacing'/><br><span class='spacing'/>述曰：此第二勸勿念也。<br><span class='spacing'/>
</div><div class='D285 D286'><div class='sutraLine'>【「何以故？發阿耨多羅三藐三菩提者，於法不說斷滅相。】</div><br><span class='spacing'/><br><span class='spacing'/>述曰：此第三釋所以也。謂諸菩薩知因知果去離斷常，但無所執實福德因及果，非無因緣，假因果也，但遮作用緣，非無功能緣故。<br><span class='spacing'/>無著云：自下明心具足中，第五為不住生死涅槃故。於中有二：初，明不捨生死，次，「若菩薩以滿」下，明不捨涅槃。上來初文竟。謂不捨生死，故不住涅槃也；不捨涅槃，故不住生死，為令得此，故有此文。「於法不說斷滅」者，謂發心菩薩知因說果去離斷常，故不說斷滅也。謂雖得涅槃，還住生死，然不令斷生死，若斷滅生死者，即同二乘，住涅槃故，以此故名不說斷滅相也。<br><span class='spacing'/>
</div><div class='D287 D288'><div class='sutraLine'>【「須菩提！若菩薩以滿恒河沙等世界七寶布施；】</div><br><span class='spacing'/><br><span class='spacing'/>述曰：世親云：此第三功德校量也。於中初正校量，次釋所以。前中初舉施，次以福校量。此初也。<br><span class='spacing'/>無著云：此第二明不捨涅槃也。<br><span class='spacing'/><br><div class='sutraLine'>【「若復有人知一切法無我，得成於忍，此菩薩勝前菩薩所得功德。】</div><br><span class='spacing'/><br><span class='spacing'/>述曰：此第二以福校量也。謂因了達二我空故，而得於忍，其福過彼所施功德也。得成忍者，忍有三種：一者，本性無生忍，謂觀遍計所執人法二相本無體故；二者，自然無生忍，觀依他假因緣非自然生故；三者，惑苦無生忍，勸於真如惑苦本不生故。<br><span class='spacing'/>
</div><div class='D289'><div class='sutraLine'>【「須菩提！以諸菩薩不受福德故。」】</div><br><span class='spacing'/><br><span class='spacing'/>述曰：此第二釋所以之中，初佛略標釋，次善現問，後佛答。此初也。不受福德故者，謂菩薩所行福德，不著自體等故，但希出世，故云不受也。<br><span class='spacing'/>
</div><div class='D290'><div class='sutraLine'>【須菩提白佛言：「世尊！云何菩薩不受福德？」】</div><br><span class='spacing'/><br><span class='spacing'/>述曰：此第二善現問也。<br><span class='spacing'/>
</div><div class='D291'><div class='sutraLine'>【「須菩提！菩薩所作福德，不應貪著，是故說不受福德。】</div><br><span class='spacing'/><br><span class='spacing'/>述曰：此第三佛答也。以不貪著自體等而行福德，故名為不受也。<br><span class='spacing'/>
</div></div><div class='Q31'><div class=' D292 D293 D294 D295'><div class='sutraLine'>【「須菩提！若有人言：如來若來若去、若坐若臥，是人不解我所說義。何以故？如來者，無所從來，亦無所去，故名如來。】</div><br><span class='spacing'/><br><span class='spacing'/>述曰：世親云：此第三大段中曲文第三釋疑也。謂有疑曰：若諸菩薩不受彼果報，云何諸菩薩福德眾生受用？此意如釋迦佛捨第五分壽，留福德與未來眾生，故知菩薩亦受福德，如何言不受耶？如是等菩薩受福德無量故。<br><span class='spacing'/>就釋此疑中有四：初，明報化外利物故，亦受福德；法身無去來故，無受福德。次，「碎為微塵」下，明法身一，化身有多。次，「若人言佛說我等」下，明我法無實。次，「若有人以滿」下，明化身有無盡福。此初也。<br><span class='spacing'/>「若來」者，謂成道來；「若去」者，入滅去；「若坐」者，說法利益時；「若臥」者，謂唱滅相。化身有此，而法身無。故云無所從來，亦無所去也。如天上月，影現水中，水清即現，水濁便隱，月體本無來去，由水致有生滅；法身本湛寂，由心故見去來也。子云：法身本無來，由眾生向佛故見來，此即不來來，猶如趕遠質以臨臺，睇影顏而府己也。法身本無滅，眾生厭佛故，不去之中而見去，猶如汎駛舟而東邁，矚凝沼而西流，此即不去去也。<br><span class='spacing'/>無著云：此心具足中第六為行住淨故，於中復有三種：一者，威儀行住；二者，破名色身自在行住；三者，不染行住。此初也。謂化身有威儀行住等，法身無此也。行者即謂去來，住者即謂坐臥也。法身無有威儀，故云無去來等。<br><span class='spacing'/>
</div></div><div class='Q32'><div class=' D296'><div class='sutraLine'>【「須菩提！若善男子、善女人，以三千大千世界碎為微塵，於意云何？是微塵眾寧為多不？」】</div><br><span class='spacing'/><br><span class='spacing'/>述曰：世親云：此第二明法身一、化身多也。於中有二：初以微塵為喻，次以世界為喻。前中初佛問，次善現答。此初也。<br><span class='spacing'/>然此喻中含其二意：（一）者，聚塵為界喻，如攝指成拳；（二）者，散界為塵喻，如開拳作指。初名聚喻，次名開喻。<br><span class='spacing'/>若聚喻者，塵喻煩惱多，聚塵成一世界，喻斷多煩惱，成一法身也。<br><span class='spacing'/>若開喻者，世界喻法身，散界作多塵，如依一法身，起無量化身也。今問多，不挾此二意也。<br><span class='spacing'/>無著云：此為第二破名色身自在行住，於中有二：初明二種方便，次「若人言」下，明入相應三昧不分別。前中有二：初明破色身方便，次明破名身方便。前中初，明細末方便，次明無所見方便。前中復二：初問，次答。此初也。謂以世界漸次析至於極微，是多不？<br><span class='spacing'/>
</div><div class='D297 D298 D299'><div class='sutraLine'>【「甚多，世尊！何以故？若是微塵眾實有者，佛則不說是微塵眾，所以者何？佛說：微塵眾，則非微塵眾，是名微塵眾。】</div><br><span class='spacing'/><br><span class='spacing'/>述曰：此第二也。世親云：但寄微塵為喻，非如言而有實，如衛世師等所執微塵也。佛說「微塵眾」者，謂寄微塵以喻化身也，「則非微塵」者，非如外道等所執實微塵也。<br><span class='spacing'/>無著云：但破一合執故，觀解分析至不可析，假說微塵，非實有也。<br><span class='spacing'/>
</div><div class='D300'><div class='sutraLine'>【「世尊！如來所說三千大千世界，則非世界，是名世界。】</div><br><span class='spacing'/><br><span class='spacing'/>述曰：此第二以世界喻法身也。於中有二：初標，次釋。此初也。如來說世界者，謂寄世界為喻也。「則非世界」者，非如外道等執以眾多實極微成實世界也。彼執兩兩極微生第三，如是等故。<br><span class='spacing'/>無著云：此破名身方便也。世界者，謂眾生世間也，彼唯名身得名也。<br><span class='spacing'/>
</div><div class='D301'><div class='sutraLine'>【「何以故？若世界實有者，則是一合相。】</div><br><span class='spacing'/><br><span class='spacing'/>述曰：此第二釋中，初卻執，次說非，後明執實。此初也。謂若如其所執有世界者，即非是執，是正見故，非虛妄也。以無實執實，故一合相也。一合相者，謂我執，謂執一身總聚五蘊以為我，故名一合相也。<br><span class='spacing'/>
</div><div class='D302'><div class='sutraLine'>【「如來說：一合相，則非一合相，是名一合相。」】</div><br><span class='spacing'/><br><span class='spacing'/>述曰：此第二，說非也。謂佛但於假蘊因緣和合之上假說一合，非則如其所執一合相也。「則非一合相」者，非是所執一合相也。但假說一合既非，即明世界亦非有實也。<br><span class='spacing'/>
</div><div class='D303 D304 D305'><div class='sutraLine'>【「一合相者，則是不可說，但凡夫之人貪著其事。】</div><br><span class='spacing'/><br><span class='spacing'/>述曰：此第三，明執實也。謂如來假說一合相，凡夫於中起執為實也。<br><span class='spacing'/>
</div><div class='D306'><div class='sutraLine'>【「須菩提！若人言：佛說我見、人見、眾生見、壽者見。須菩提！於意云何？是人解我所說義不？」】</div><br><span class='spacing'/><br><span class='spacing'/>述曰：世親云：第三明法我無實，於中有二：初明無我，次發阿耨多羅下，明無法。前中初佛敘其外疑問其解不？次善現懸解答明不閑。此初也。謂小乘人等說，言必有體，心不緣無。言有體故，佛說我見等，明有我實心不緣無故，所執之義必成其有令能彼言，故云若有人言也。<br><span class='spacing'/>無著云：此下第二明入相應三昧不分別，於中初明如所不分別為入之方便，次發菩提心下，明何人何法不分別。前中初問，次答。此初也。<br><span class='spacing'/>
</div><div class='D307'><div class='sutraLine'>【「世尊！是人不解如來所說義。何以故？世尊說：我見、人見、眾生見、壽者見，即非我見、人見、眾生見、壽者見，是名我見、人見、眾生見、壽者見。」】</div><br><span class='spacing'/><br><span class='spacing'/>述曰：此第二答也。謂於諸法本無我、法，眾生妄情執為實有，佛為破彼執故，隨其情，說其解，而說為我、法，非謂言詮，即有實體，縱令心取，何廢無真？大乘之義，緣無得生心，言詮不稱實故，謂世尊隨情逐解，假說我、人，非如其執，即實有體，故云即非我見、人見等也。「是名我見」等者，謂如來假說也。<br><span class='spacing'/>
</div><div class='D308'><div class='sutraLine'>【「須菩提！發阿耨多羅三藐三菩提心者，於一切法，應如是知，如是見，如是信解，不生法相。】</div><br><span class='spacing'/><br><span class='spacing'/>述曰：此第二明無法也。於中初勸知見，次總結之。此初也。謂若發心者，證真如時，不見所執法相，名為正智也。<br><span class='spacing'/>無著云：發菩提心者，顯示何人是無分別也。於一切法者，顯示於何法不分別。應如是知見等者，顯示增上心、增上智，故於無分別中知見勝解。於中若智依止奢摩他故知，依止毘缽舍那故見，此二依止三摩提故。勝解以自在故，解內攀緣影像，彼名勝解，謂知與見但是一，無分別智與意相應，今言依止觀為別者，據前加行而說也。謂前欲修止故，發智名之為知；欲修觀故，生智名之為見也。<br><span class='spacing'/>
</div><div class='D309 D310'><div class='sutraLine'>【「須菩提！所言法相者，如來說即非法相，是名法相。】</div><br><span class='spacing'/><br><span class='spacing'/>述曰：此總結也。「所言法相者」者，謂假說法相也。「即非法相」者，非是實執之法相也。<br><span class='spacing'/>
</div></div><div class='Q33'><div class=' D311 D312'><div class='sutraLine'>【「須菩提！若有人以滿無量阿僧祇世界七寶持用布施，若有善男子、善女人，發菩薩心者，持於此經，乃至四句偈等，受持讀誦，為人演說，其福勝彼。】</div><br><span class='spacing'/><br><span class='spacing'/>述曰：世親云：此為第四子段中第四文也。於中初福校量，次明離相而說。此初也。謂法身不受福德，其化身福德無盡也。以化身福德無盡，故能為人說，故發心成佛者，受持及為人演說，其福勝以七寶布施也。<br><span class='spacing'/>
</div><div class='D313'><div class='sutraLine'>【「云何為人演說，不取於相，如如不動。】</div><br><span class='spacing'/><br><span class='spacing'/>述曰：此明離相而說也。謂化身說法，不取於相而說，已無分別執，故不言我是化身等，是故得福多也。「如如不動」者，謂下一「如」字是真如，上一「如」字是比喻，謂化身說法之時，不取有為相，猶如真如湛寂不動也。<br><span class='spacing'/>無著云：此段文下即是第六行淨住中第三為不染行住故，彼不染復有二種：（一）者，說法不染，即上來所陳受持演說此經，福勝七寶布施也。謂有大利益故，決定意應演說而無所染也；（二）者，流轉不染，謂說九喻，此顯示不可言說故。不演說彼法有可說體，應如是演說，若異此者，則為染說，以顛倒義故。又如是說時，不求信敬等，亦為無染說也。<br><span class='spacing'/>
</div><div class='D314'><div class='sutraLine'>【「何以故？<br><span class='spacing'/>「一切有為法　如夢幻泡影<br><span class='spacing'/>如露亦如電　應作如是觀」】</div><br><span class='spacing'/><br><span class='spacing'/>述曰：世親云：此釋展轉疑中大文第四也。謂有疑曰，若諸佛如來常為眾生說法，云何如來入涅槃？為破此疑故立九喻，如玄記說。<br><span class='spacing'/>無著云：此即第二為流轉不染故。<br><span class='spacing'/>
</div></div><div class='Q34'><div class=' D315'><div class='sutraLine'>【佛說是經已，長老須菩提及諸比丘、比丘尼、優婆塞、優婆夷、一切世間、天、人、阿修羅，聞佛所說，皆大歡喜，信受奉行。】</div><br><span class='spacing'/><br><span class='spacing'/>述曰：此第三大段喜悟修行分也。<br><span class='spacing'/>
</div>

<div class='D0'>金剛般若經疏論纂要<br>
<br>
<span class='spacing'/><span class='spacing'/><span class='spacing'/><span class='spacing'/>京大興福寺沙門　宗密<span class='spacing'/>述<br>
<span class='spacing'/><span class='spacing'/><span class='spacing'/><span class='spacing'/>長水沙門　子璿<span class='spacing'/>治定<br>
<br>
<span class='spacing'/>鏡心本淨，像色元空；夢識無初，物境成有。由是惑業襲習，報應綸輪；塵沙劫波，莫之遏絕。故我滿淨覺者，現相人中，先說生滅因緣，令悟苦集滅道；既除我執，未達法空，欲盡病根，方談般若。心境齊泯，即是真心；垢淨雙亡，一切清淨。三千瑞煥，十六會彰，今之所傳，即第九分。句偈隱略，旨趣深微；慧徹三空，檀含萬行。住一十八處，密示階差；斷二十七疑，潛通血脈；不先遣遣，曷契如如。故雖策修，始終無相，由斯教理皆密，行果俱玄，致使口諷牛毛，心通麟角，或配入名相，著事乖宗，或但云一真，望源迷泒，其餘胸談臆注，不足論矣。河沙珍寶，三時身命，喻所不及，豈徒然哉！且天親無著師補處尊，後學何疑，或添或棄，故今所述，不攻異端。疏是論文，乳非城內，纂要名意及經題目，次下即釋無煩預云：<br>
<span class='spacing'/>稽首牟尼大覺尊<span class='spacing'/>能開般若三空句<br>
<span class='spacing'/>發起流通諸上士<span class='spacing'/>冥資所述契群機<br>
<span class='spacing'/>將釋此經，未入文前。懸敘義門，略開四段：第一辯教起因緣。第二明經宗體。第三分別處會。第四釋通文義。<br>
<br>
</div><div class='Q1'><div class='D1'>
<span class='spacing'/>第一，辯教起因緣。分二：<br>
<span class='spacing'/><span class='subIndex'>﹝辯教起因緣﹞</span>初、總論諸教。<br>
<br>
<span class='spacing'/>謂酬因酬請顯理度生也。若據佛本意，則唯為一大事因緣故出現於世，欲令眾生開佛知見等。<br>
<br>
<span class='subIndex'>﹝辯教起因緣﹞</span>後、別顯此經。分五：<br>
<br>
<span class='spacing'/>（一）為對治我、法二執故。由此二執，起煩惱、所知二障。由煩惱障障心，心不解脫，造業受生，輪轉五道；由所知障障慧，慧不解脫，不了自心，不達諸法性相，縱出三界，亦滯二乘，不得成佛，故名障也。二執若除，二障隨斷，為除二執，故說此經。<br>
<span class='spacing'/>（二）為遮斷種、現二疑故。遮未起種子之疑，斷現起現行之疑。即經中答所問已，便躡跡節節斷疑，乃至經終二十七段。<br>
<span class='spacing'/>（三）為轉滅輕重二業故。轉重業令輕受，滅輕業令不受。<br>
<span class='spacing'/>（四）為顯示福慧二因故。佛成正覺，未說般若之前，眾生由無妙慧，施等住相，皆成有漏，或滯二乘。故談般若，顯示妙慧，為法身因；五度為應身因。若無般若，則施等五非波羅蜜，不名佛因，故須福慧二嚴，方成兩足尊矣。<br>
<span class='spacing'/>（五）為發明真、應二果故。未聞般若之前，但言色相是佛，不知應、化唯真之影，不如實見真身、應身，故此發明二果，令知由前二因證得。<br>
<br>
<span class='spacing'/>第二，明經宗體。分二：<br>
<span class='subIndex'>﹝明經宗體﹞</span>初、宗。<br>
<br>
<span class='spacing'/>統論佛教因緣為宗，別顯此經，則實相般若、觀照般若不一不二，以為其宗。以即理之智觀照諸相故，如金剛能斷一切；即智之理是為實相故，如金剛堅牢難壞。萬行之中一一不得昧此，是故合之以為經宗。<br>
<br>
<span class='subIndex'>﹝明經宗體﹞</span>二、體。<br>
<br>
<span class='spacing'/>文字般若即是經體，文字即含聲名句文；文字性空即是般若，無別文字之體故，皆含攝理無不盡，統為教體。<br>
<br>
<span class='spacing'/>第三，分別處會。分二：<br>
<span class='subIndex'>﹝分別處會﹞</span>初、總明。<br>
<br>
<span class='spacing'/>佛說大部處會六百卷文，四處十六會說：（一）王舍城鷲峰山七會，山中四會，山頂三會；（二）給孤獨園七會；（三）他化天宮摩尼寶藏殿一會；（四）王舍城竹林園白鷺池側一會。此經則第二處，第九會，第五百七十七卷。<br>
<br>
<span class='subIndex'>﹝分別處會﹞</span>二、別明傳譯。<br>
<br>
<span class='spacing'/>此卷時主前後六譯：（一）後秦羅什，（二）後魏菩提流支，（三）陳朝真諦，（四）隋朝笈多，（五）唐初玄奘，（六）大周義淨。上六人皆三藏。今所傳者，即羅什弘始四年於長安草堂寺所譯。<br>
<span class='spacing'/>天竺有無著菩薩，入日光定，上昇兜率，親詣彌勒，稟受八十行偈，又將此偈轉授天親，天親作長行解釋，成三卷論，約斷疑執以釋；無著又造兩卷論，約顯行位以釋。今科經唯約天親釋義，即兼無著，亦傍求餘論，採集諸疏，題云纂要，其在茲焉。<br>
<br>
<span class='spacing'/>第四，釋通文義。分二：<br>
<span class='subIndex'>﹝釋通文義﹞</span>一、解題目。<br>
<br>
<div class='sutraLine'>【金剛般若波羅蜜經】</div><br>
<br>
<span class='spacing'/>金剛者，梵云跋折羅，力士所執之杵，是此寶也。金中最剛，故名金剛。帝釋有之，薄福者難見。極堅極利，喻般若焉，無物可能壞之，而能碎壞萬物。涅槃經云：譬如金剛無能壞者，而能碎壞一切諸物。無著云：金剛難壞；又云：金剛能斷；又云：金剛者細牢故，細者智因故，牢者不可壞故。皆以堅喻般若體，利喻般若用。又真諦記說六種金剛：（一）青色能消災厄，喻般若能除業障；（二）黃色隨人所須，喻無漏功德；（三）赤色對日出火，慧對本覺出無生智火；（四）白色能清濁水，般若能清疑濁；（五）空色令人空中行坐，慧破法執住真空理；（六）碧色能消諸毒，慧除三毒。傍兼可矣。非堅利之本喻。<br>
<span class='spacing'/>般若正翻云慧，即照五蘊空相，應本覺之慧是也。若約學者從淺至深言之，則攝聞思修三慧總為般若。故無著云：能斷者，般若波羅蜜中聞思修所斷，如金剛斷處而斷故。又云：細者智因故者，智因即慧也。依智度論，因位名般若，果位名智，則聞思修皆名為細，細妙之慧，佛智之因矣。般若能斷，故在因位，佛果無斷，轉受智名。若依大品經，若字通智慧二義，故智與慧名義少殊，體性無別。波羅蜜者，此云彼岸到，應云到彼岸，謂離生死此岸，度煩惱中流，到涅槃彼岸。涅槃此云圓寂，亦云滅度。一切眾生，即寂滅相，不復更滅；但以迷倒，妄見生死，名在此岸。若悟生死本空，元來圓寂，名到彼岸。若兼般若迴文，應云到彼岸慧。經者，梵音修多羅，義翻為契經。契者詮表義理契合人心，即契理契機也。經者，佛地論云：能貫能攝，故名為經。以佛聖教貫穿所應說義，攝持所化生故。<br>
<br>
</div><div class='D2'><span class='subIndex'>﹝釋通文義﹞</span>二，釋經文，准常三分：（一）序分。（二）正宗分。（三）流通分。<br>
<span class='subIndex'>﹝釋經文﹞</span>（一）序分。分二：<br>
<span class='subIndex'>﹝序分﹞</span>初、證信序。<br>
<br>
<div class='sutraLine'>【如是我聞，一時佛在舍衛國祇樹給孤獨園，與大比丘眾千二百百五十人俱。】</div><br>
<br>
<span class='spacing'/>釋此分三：（一）明建立之因，則佛臨滅度，阿難請問四事，佛一一答：我滅度後，一、依四念處住，二、以戒為師，三、默擯惡性比丘，四、一切經初，皆云如是我聞一時佛在某處與某眾若干等。<br>
<span class='spacing'/>（二）明建立之意，意有三焉：一、斷疑故，謂結集時阿難昇座，欲宣佛法，感得自身相好如佛。眾起三疑：一、疑佛重起說法，二、疑他方佛來，三、疑阿難成佛。故說此言，三疑頓斷。二、息諍故，若不推從佛聞，言自製作，則諍論起。三、異邪故，不同外道，經初云阿憂等。<br>
<span class='spacing'/>（三）正釋文義，具六成就：謂信、聞、時、主、處、眾。六緣不具，教則不興，必須具六，故云成就。<br>
<span class='spacing'/>一、信，若兼我聞合釋，則指法之辭也，如是之法，我從佛聞。單釋如是者，智度論云：信成就也。佛法大海，信為能入，智為能度，信者，言是事如是；不信者，言是事不如是。又聖人說法，但為顯如，唯如為是，故稱如是。又有無不二為如，如非有無為是。<br>
<span class='spacing'/>二、聞，我即阿難，五蘊假者，聞謂耳根發識，廢別從總，故云我聞。阿難所不聞二十年前之經，有云如來重說，有云得深三昧總領。若推本而言，即阿難是大權菩薩，何法不通。<br>
<span class='spacing'/>三、時，師資合會，說聽究竟，故言一時。諸方時分延促不同，故但言一。又說法領法之時，心境泯理，智融凡聖，如始本會，此諸二法，皆一之時。<br>
<span class='spacing'/>四、主，具云佛陀，此云覺者。起信云：所言覺義者，謂心體離念，離念相者等虛空界，即是如來平等法身，則以無念名之為佛。然覺有三義：一自覺，覺知自心本無生滅；二覺他，覺一切法無不是如；三覺滿，二覺理圓，稱之為滿。故知有念則不名覺。起信云：一切眾生不名為覺，以無始來，念念相續，未曾離念。又云：若有眾生，能觀無念者，則為向佛智故。<br>
<span class='spacing'/>五、處，舍衛此云聞物，謂具足欲塵財寶多聞解脫等，遠聞諸國故。義淨譯云名稱大城。祇樹等者，即祇陀太子所施之樹，給孤長者所買之園。祇陀此云戰勝，波斯匿王太子也。生時王與外國戰勝，因以為名。梵語須達，此云善施。給孤獨即是善施也，又亦常行施故。西國呼寺為僧伽藍，此云眾園。<br>
<span class='spacing'/>六、眾，與者，并也，及也，大者名高德著。比丘梵語，此含三義，故存梵不譯。一怖魔，二乞士，三淨戒。眾者，理和事和。千二百五十者，佛初成道，度憍陳如等五人；次度迦葉三兄弟，兼徒總一千；次度舍利弗、目蓮，各兼徒一百；次度耶舍長者子等五十人。經舉大數，故減五人。此常隨眾，故偏列數，非無餘眾，未隱顯耳。俱者，一時一處。<br>
<br>
</div><div class='D3'><span class='subIndex'>﹝序分﹞</span>二、發起序。分二：<br>
<br>
<span class='spacing'/>發起序者，謂乞食威儀，離於邪命，是為持戒，戒能資定，定能發慧，故以戒、定發起般若正宗。<br>
<br>
<span class='subIndex'>﹝發起序﹞</span>初、戒。<br>
<br>
<div class='sutraLine'>【爾時，世尊食時，著衣持缽，入舍衛大城乞食。於其城中，次第乞已，還至本處。】</div><br>
<br>
<span class='spacing'/>分七節釋：（一）化主，成實論說：具上九號，為物欽重，故曰世尊！天上人間共所尊故；<br>
<span class='spacing'/>（二）化時，食時辰時，當日初分，求乞易得，不惱自他，乞已歸園，正當巳時，如常齋法。<br>
<span class='spacing'/>（三）化儀，著僧伽梨衣，持四天王所獻缽。<br>
<span class='spacing'/>（四）化處，園在城東南五六里，自外之內為入，處廣人多曰大。<br>
<span class='spacing'/>（五）化事，佛為欲顯頭陀功德，令放逸者慚愧，以同事攝，故自乞食。瓔珞女經說：化佛身如全段金剛，無生熟二藏；今所乞者，利益他故。故淨名云：為不食故，應受彼食。<br>
<span class='spacing'/>（六）化等：一、由內證平等理，外不見貧富相；二、心離貪慢，慈無偏利；三、表威德，不懼惡象沽酒婬女等家；四、息凡夫猜嫌；五、破二乘分別。<br>
<span class='spacing'/>（七）化終，然已字義屬下句，文連上句；飯食字，義屬上句，文連下句。若廣其文，令當句中備者，應云，次第乞已，還至本處飯食，飯食訖，收衣缽。佛若不食，他福不滿。寶雲經說：隨所乞得，分為四分：一擬與同梵行，二擬施貧病乞人，三水陸眾生，四自食。十二頭陀經，唯說三分，除梵行。<br>
<br>
</div><div class='D3 D4 D5 D6 D7'><span class='subIndex'>﹝發起序﹞</span>二、定。<br>
<br>
<div class='sutraLine'>【飯食訖，收衣缽，洗足已，敷座而坐。】</div><br>
<br>
<span class='spacing'/>分三節釋：（一）併資緣，將欲入定，須息攀緣，衣缽不收，心有勞慮，故佛示現為後軌也，即收大衣著七條。<br>
<span class='spacing'/>（二）淨身業，阿含經說：佛行離地四指，蓮華承足。今示現洗者，順世表法為後軌也。<br>
<span class='spacing'/>（三）正入定，敷座坐禪者，由身端故，心離沈掉故。魏譯云：如常敷座，結加趺坐，端身而住，正念不動。唐譯云：端身正願，住對面念。無著云：顯示唯寂者，於此能覺能說故。然大聖現跡，必有所表，表本覺之佛，在五蘊之都，覺魔軍本空，名為戰勝，照心識具德，即是給孤。求法養神名乞士眾，覺心既發寧棄塵勞，將欲遍觀，遂入識藏心心數法，次第思惟即妄而真，皆得法喜，法喜無體，融合覺心。思惟假緣，亡緣可符真性，觀照是跡，拂跡返本還源，返本還源，法空心寂，心寂真體，般若朗然，欲談般若正宗，如是示現發起。資聖云：夫身有二：一、偽，二、真。五蘊偽體，假衣食以生育；法身無相，因般若以照成。群生保偽遺真，諸佛養真棄偽；群生既迷真而取偽，我乃假偽跡而引真。故託乞食之緣，將施法喜之化。故涅槃經云：汝諸比丘，雖行乞食，初未曾乞大乘法食。<br>
<br>
</div></div><div class='Q2'><div class='D8'><span class='subIndex'>﹝釋經文﹞</span>第二，正宗分。分二：<br>
<span class='subIndex'>﹝正宗分﹞</span>初、約無著七種義句以懸判。<br>
<br>
<span class='spacing'/>初約無著七種義句以懸判，後依天親問答斷疑以科釋。初中七義句者：（一）種性不斷，謂護念付囑；（二）發起行相，謂由請讚許；（三）行所住處，謂十八住，從佛正說，直至經終，是無相行所住處矣；（四）對治，謂一一住處，皆具邪行，共見正行二種對治；（五）不失，謂由對治離增減二邊，不失中道；（六）地位，謂由不失中道，成賢聖位，信行地、淨心地、如來地；（七）立名，謂由前六智慧堅利位地闊狹，故名金剛。後四但約第三句中十八住說，無別經文。<br>
<span class='spacing'/>十八住處者：（一）發心住，經云：應如是降伏其心，所有一切等。<br>
<span class='spacing'/>（二）波羅蜜相應行住，不住色布施等。<br>
<span class='spacing'/>（三）欲得色身住，可以身相等。<br>
<span class='spacing'/>（四）欲得法身住。法身有二：一、言說法身，頗有眾生等因言顯理故；二、證得法身，復有二：一、智相，如來得阿耨等；二、福相，若人滿三千等。<br>
<span class='spacing'/>（五）於修道得勝中無慢住，須陀洹等，從此至十六住，如次對治十二種障，意明欲求色身、法身須離是障，障盡故入十七證道住，今當對治第一慢障。<br>
<span class='spacing'/>（六）不離佛世時住，昔在然燈等離第二少聞障，不離佛世，則具多聞。<br>
<span class='spacing'/>（七）願淨佛土住，菩薩莊嚴佛土不等，離小攀緣作念修道障，緣形相土則小，無緣則大，契法界故。<br>
<span class='spacing'/>（八）成熟眾生住，人身如須彌等，離捨眾生障，若見大小，不能濟物。<br>
<span class='spacing'/>（九）遠離隨順外論散亂住，如恒河中所有沙等，離樂隨外論散亂障，恒沙寶施不及持經，如何外學不修正法。<br>
<span class='spacing'/>（十）色及眾生身摶取中觀破相應行住，三千世界所有微塵等，離破影像相中無巧便障，既離散亂，與定相應，以細末不念二種方便，破麤至細，泯細至空，則除影像之相想。<br>
<span class='spacing'/>（十一）供養給侍如來住，可以三十二相見如來不等，離福資糧不具障，不以相見，常見法身，名為給侍，福無邊矣。<br>
<span class='spacing'/>（十二）遠離利養及疲乏熱惱，故不起精進及退失住，恒河沙身命布施等，離樂味懈怠利養障，恒沙命施，猶劣受持，豈為一身耽著利養，身疲心惱而懈怠耶。<br>
<span class='spacing'/>（十三）忍苦住，忍波羅蜜割截身等，離不能忍苦障，無我等相，累苦能忍。<br>
<span class='spacing'/>（十四）離寂靜味住，當來之世，若有人能於此經受持讀誦等，離智資糧不具障。日三時捨身，一一沙數不及信經，如何唯專禪定耽寂靜味，闕於智慧而不持說。<br>
<span class='spacing'/>（十五）於證道時遠離喜動住，云何住降等，離十一不自攝障，我能住降心生喜動，動則不能自攝。<br>
<span class='spacing'/>（十六）求佛教受住，於然燈佛所有法得菩提不等，離十二無教授障，欲入初地須佛教授，故約遇佛得無所得，而證道矣。<br>
<span class='spacing'/>（十七）證道住，人身長大等，攝種性智證遍行真如成法報身，故長大矣。<br>
<span class='spacing'/>（十八）上求佛地住，於中復有六種具足：一國土淨具足，我當莊嚴佛土等，此教二地已上諸大菩薩；二無上見智淨具足，有肉眼不等，此下皆唯佛果，故云無上，無上之言，貫通下四；三福自在具足，若人滿三千界七寶等；四身具足，佛可以具足色身等；五語具足，汝勿謂如來說法等；六心具足，佛得阿耨菩提為無所得耶？乃至應作如是觀。<br>
<span class='spacing'/>又十八住略為八種，亦得滿足：一、攝住處；二、波羅蜜淨住處，一二次配；三、欲住處，攝三及四；四、離障礙住處，即前十二障也，從五至十六；五、淨心住處；六、究竟住處，上二次配十七十八；七、廣大住處；八、甚深住處，上二各攝十八住處。一一住中皆深皆廣。十八住文配位地者：第一、十住；第二、十行中前六；三、第七行；四、後三行；五至十四如次配十迴向；十五、煖頂；十六、忍世第一；十七、初地；十八、從二地乃至佛地。<br>
<br>
<span class='subIndex'>﹝正宗分﹞</span>分二、依天親問答斷疑以科釋。總分四段：<br>
<span class='subIndex'>﹝依天親問答斷疑以科釋﹞</span>初、善現申請。分二：<br>
<span class='subIndex'>﹝善現申請﹞</span>初、整儀讚佛。<br>
<br>
<div class='sutraLine'>【時，長老須菩提在大眾中即從座起，偏袒右肩，右膝著地，合掌恭敬而白佛言：「希有世尊！如來善護念諸菩薩，善付囑諸菩薩。」】</div><br>
<br>
<span class='spacing'/>「長老」者，德長年老；唐譯云具壽，壽即是命；魏譯云慧命，以慧為命。須菩提有三義譯，謂善吉、善現、空生。生時室空，解空之善瑞現矣。相師占云：唯善唯吉。「從座起下」，皆整理威儀修敬之相。「希有」者，世所無故。「如來」者，從如而來。論云：「善護念」者，依根熟菩薩說，謂與智慧力令成就佛法，與教化力令攝受眾生；「善付囑」者，依根未熟菩薩說，懼其退失，付授智者，付者將小付大，囑者囑大化小。菩提薩埵，此云覺有情，三釋：（一）約境所求所度；（二）約心有覺悟之智，餘情慮之識；（三）約能所，所求能求，三皆如次配覺及有情。<br>
<br>
</div><div class='D9'><span class='subIndex'>﹝善現申請﹞</span>二、正發問端。<br>
<br>
<div class='sutraLine'>【「世尊！善男子、善女人，發阿耨多羅三藐三菩提心，應云何住？云何降伏其心？」】</div><br>
<br>
<span class='spacing'/>釋分二：初釋當機，華嚴云：忘失菩提心修諸善業，魔所攝持。阿耨多羅三藐三菩提，此云無上正遍正覺，謂正智通智，覺知、真俗不偏不邪。二釋正問，魏譯云：應云何住，云何修行，云何降伏其心。意云：若人發菩提心已，住何境界？修何行業？妄心若起，云何降伏？故佛令安住四心，修六度行，於中降心，不令著相。秦譯略修行者，意云：住道降心，即是修行；謂四心六度皆名住修降伏故。無著云：住謂欲願，修行謂相應等持，降伏謂彼心若散，制令還住。又十八住中，一一皆以住修降伏釋之，故知義雖有三，而行是一。<br>
<br>
</div><div class='D10'><span class='subIndex'>﹝依天親問答斷疑以科釋﹞</span>二、如來讚許。<br>
<br>
<div class='sutraLine'>【佛言：「善哉，善哉。須菩提！如汝所說：如來善護念諸菩薩，善付囑諸菩薩。汝今諦聽，當為汝說：善男子、善女人，發阿耨多羅三藐三菩提心，應如是住，如是降伏其心。」】</div><br>
<br>
<span class='spacing'/>釋分三：一、印讚所讚，重言善哉，讚美之極，護付能令佛種不斷，是事必然，故印讚言如汝所說。<br>
<span class='spacing'/>二、敕聽許說，無以生滅心行聽實相法。智論偈云：聽者端視如渴飲，一心入於語義中，踊躍聞法心悲喜，如是之人可為說。<br>
<span class='spacing'/>三、標勸將陳，我當為汝如是如是委細而說。<br>
<br>
</div><div class='D11 D12 D13'><span class='subIndex'>﹝依天親問答斷疑以科釋﹞</span>三、善現佇聞。<br>
<br>
<div class='sutraLine'>【「唯然，世尊！願樂欲聞。」】</div><br>
<br>
<span class='spacing'/>唯者，順從之辭。禮對曰唯，野對曰阿。十地經云：如渴思冷水，如饑思美食，如病思良藥，如眾蜂依蜜，我等亦如是，願聞甘露法。<br>
<br>
</div><div class='D14'><span class='subIndex'>﹝依天親問答斷疑以科釋﹞</span>四、如來正說。分二：<br>
<span class='subIndex'>﹝如來正說﹞</span>一、正答所問。分二：<br>
<span class='subIndex'>﹝正答所問﹞</span>初、舉總標。<br>
<br>
<span class='spacing'/>別以牒問：<br>
<br>
<div class='sutraLine'>【佛告須菩提：「諸菩薩摩訶薩，應如是降伏其心。】</div><br>
<br>
<span class='spacing'/>此以降伏為總，住修為別也，謂住修之中皆有降伏。經意在此，故唯標降伏有科。此所標云，舉後攝初者，乃令經文極不穩暢，理例顛倒。自古言教，祗有以初攝後，未聞以後攝初，況詳經文無別答降伏之處，則知降伏在住修中，皆令離相是答降伏問也，不別答者，此經宗於離相，離相正是降心，本意欲明降心，須約住修而顯，住修降心本不相離故。無著十八住，皆有住修降心。<br>
<br>
<span class='subIndex'>﹝正答所問﹞</span>二、約別顯總。<br>
<br>
<span class='spacing'/>以答問二：<br>
<br>
<span class='subIndex'>﹝約別顯總﹞</span>一、答安住降心問。分四：<br>
<br>
<span class='subIndex'>﹝答安住降心問﹞</span>初、廣大心。<br>
<br>
<div class='sutraLine'>【「所有一切眾生之類：若卵生、若胎生、若濕生、若化生；若有色、若無色；若有想、若無想、若非有想非無想。】</div><br>
<br>
<span class='spacing'/>文二：初句標三界普度故，若卵下二列三：（一）受生差別，天獄化生，鬼通胎化，人畜各四，諸餘微細水陸地空，不可具分品類。卵劣在初者二釋：一、約境，具緣多者為首；二、約心，從本至末為次。（二）依止差別：有色四禪，無色四空。（三）境界差別。功德施云：有想則空識二處，無想則無所有處，非等則有頂。<br>
<br>
</div><div class='D15'><span class='subIndex'>﹝答安住降心問﹞</span>二、第一心。<br>
<br>
<div class='sutraLine'>【「我皆令入無餘涅槃而滅度之。】</div><br>
<br>
<span class='spacing'/>即無住處涅槃，不共二乘，故云第一。無著云：何故願此，不可得義生所攝故。又云：卵濕無想有頂則不能，云何普入？有三因緣：（一）難處生者待時故；（二）非難處生未成熟者，成熟之故。（三）已成熟者，解脫之故。<br>
<br>
</div><div class='D16'><span class='subIndex'>﹝答安住降心問﹞</span>三、常心。<br>
<br>
<div class='sutraLine'>【「如是滅度無量無數無邊眾生，實無眾生得滅度者。】</div><br>
<br>
<span class='spacing'/>（一）性空故；（二）同體故，論云：自身滅度無異眾生；（三）本寂故；（四）無念故；（五）法界故。<br>
<br>
</div><div class='D17'><span class='subIndex'>﹝答安住降心問﹞</span>四、不倒心。<br>
<br>
<div class='sutraLine'>【「何以故？須菩提！若菩薩有我相、人相、眾生相、壽者相，即非菩薩。】</div><br>
<br>
<span class='spacing'/>論云：遠離依止身見眾生等相故。無著云：已斷我見，得自行平等相故。信解自他平等，顯示降伏心中，攝散時眾生想亦不轉，如彼爾炎。<br>
<br>
</div><div class='D18'><span class='subIndex'>﹝約別顯總﹞</span>二、答修行降心問，分五：<br>
<span class='subIndex'>﹝答修行降心問﹞</span>初、總標。<br>
<br>
<div class='sutraLine'>【「復次，須菩提！菩薩於法，應無所住行於布施。】</div><br>
<br>
<span class='spacing'/>「於法」者，統標諸法。「應無」下正明修行。問：菩薩萬行，何唯說一？答：萬行不出六度，六度總名布施。故偈云：檀義攝於六，資生無畏法，此中一二三，是名修行住。無著云：若無精進，疲倦故不能說法；若無禪定，即貪信敬利養染心說法；若無智慧，便顛倒說法。<br>
<br>
</div><div class='D19'><span class='subIndex'>﹝答修行降心問﹞</span>二、別釋。<br>
<br>
<div class='sutraLine'>【「所謂不住色布施，不住聲香味觸法布施。】</div><br>
<br>
<span class='spacing'/>本論但指三事，謂自身、報恩、果報。偈云：自身及報恩，果報斯不著，護存己不施，防求於異事。<br>
<br>
</div><div class='D20 D21'><span class='subIndex'>﹝答修行降心問﹞</span>三、總結。<br>
<br>
<div class='sutraLine'>【「須菩提！菩薩應如是布施，不住於相。】</div><br>
<br>
<span class='spacing'/>前但指三事，今則心境空有微細盡袪故。偈云：遠離取相心。論云：不見施物，受者，施者。無著云：不住相想有人。將此結文，為答降伏問非也。前標次釋次結，皆云無住，都是修行中降伏之義，何忽偏判配結之文為答別問。<br>
<br>
</div><div class='D22 D23 D24'><span class='subIndex'>﹝答修行降心問﹞</span>四、顯益。<br>
<br>
<div class='sutraLine'>【「何以故？若菩薩不住相布施，其福德不可思量。須菩提！於意云何？東方虛空可思量不？」「不也，世尊！」「須菩提！南西北方四維上下虛空可思量不？」「不也，世尊！」「須菩提！菩薩無住相布施，福德亦復如是不可思量。】</div><br>
<br>
<span class='spacing'/>初句徵者。論云：若離施等相想，云何成就施福？「若菩薩」下釋，於中三：初法說：為疑無福，不可思以斷之。「東方」下喻說可知，「菩薩無住相」下法合。虛空者無者，云猶如虛空，有三因緣：（一）遍一切處，謂住不住相中福生故；（二）寬廣高大殊勝故；（三）無盡究竟不窮故。<br>
<br>
</div><div class='D25 D26 D27 D28'><span class='subIndex'>﹝答修行降心問﹞</span>五、結勸。<br>
<br>
<div class='sutraLine'>【「須菩提！菩薩但應如所教住。】</div><br>
<br>
</div></div><div class='Q3'><div class='D29'><span class='subIndex'>﹝如來正說﹞</span>二、躡跡斷疑。分二十七：<br>
<br>
<span class='spacing'/>論云：自此已下，示現斷生疑心，於中文分二十七段。<br>
<br>
<span class='subIndex'>﹝躡跡斷疑﹞</span>一、斷求佛行施住相疑。分四：<br>
<br>
<span class='spacing'/>疑云：為求佛果行施，即是住所求佛相，云何無住？又不住相為因，豈感色相之果，因果不類故。斷之文四：<br>
<br>
<span class='subIndex'>﹝斷求佛行施住相疑﹞</span>初、舉疑因以問。<br>
<br>
<div class='sutraLine'>【「須菩提！於意云何？可以身相見如來不？」】</div><br>
<br>
<span class='spacing'/>本秪因以相為佛，故對前不住相起疑，佛舉疑起之因，問答欲令除斷。<br>
<br>
</div><div class='D30'><span class='subIndex'>﹝斷求佛行施住相疑﹞</span>二、防相得以酬。<br>
<br>
<div class='sutraLine'>【「不也，世尊！不可以身相行見如來。】</div><br>
<br>
<span class='spacing'/>遮防疑者，欲以相求令得見佛，故答云：不可以相得見。論云：為防彼相成就得如來身。<br>
<br>
<span class='subIndex'>﹝斷求佛行施住相疑﹞</span>三、釋體異有為。<br>
<br>
<div class='sutraLine'>【「何以故？如來所說身相，即非身相。」】</div><br>
<br>
<span class='spacing'/>相是有為生住異滅，佛體異此故非身相。偈云：三相異體故者。佛體異於有為三相也。住異二相，同是現在，故合為一。若細分即四，故唯識云：生表此法先非有，滅表此法後是無，異表此法非凝然，住表此法暫有用。<br>
<br></div><div class='D31 D32'>

<span class='subIndex'>﹝斷求佛行施住相疑﹞</span>四、印佛身無相。<br>
<br>
<div class='sutraLine'>【佛告須菩提：「凡所有相，皆是虛妄。若見諸相非相，即見如來。」】</div><br>
<br>
<span class='spacing'/>非但佛身無相，但是一切凡聖依正，有為之相，盡是虛妄，以從妄念所變現故。妄念本空，所變何實？故起信云：一切境界唯依妄念，而有差別，若離心念，即無一切境界之相；若見諸相等者，遮離色觀空也。恐聞相是虛妄，又別求無相佛身，故云：相即非相，便是如來，不唯佛化身相是如來，所見一切相相皆無相，即如來也。故起信云：所言覺義者，謂心體離念，離念相者等虛空界，即是如來平等法身。肇云：行合解通，則為見佛，偈云：離彼是如來者，離彼三相是法身如來也。無著則於色身但離遍計，不執色相即真色身，故彼論云：此為顯示如來色身。又此當第三欲得色身住處。<br>
<br>
</div></div><div class='Q4'><div class='D33 D34'><span class='subIndex'>﹝躡跡斷疑﹞</span>二、斷因果俱深無信疑。分四：<br>
<br>
<span class='spacing'/>論云：無住行施因深也，無相見佛果深也。未來惡世必不生信，空說何益？斷之文四：<br>
<br>
<span class='subIndex'>﹝斷因果俱深無信疑﹞</span>初、約無信以呈疑。<br>
<br>
<div class='sutraLine'>【須菩提白佛言：「世尊！頗有眾生，得聞如是言說章句，生實信不？」】</div><br>
<br>
<span class='spacing'/>魏云：頗有眾生於未來世云云，今略此句者，影在後五百歲也。句詮差別章者解句；實信者，大品云：於一切法不信，是信般若。<br>
<br>
</div><div class='D35 D36'><span class='subIndex'>﹝斷因果俱深無信疑﹞</span>二、呵疑詞以顯信。<br>
<br>
<div class='sutraLine'>【佛告須菩提：「莫作是說。如來滅後，後五百歲，有持戒修福者，於此章句能生信心，以此為實。】</div><br>
<br>
<span class='spacing'/>後五百歲者，大集云：初五百歲解脫牢固，第二五百歲禪定牢固，三多聞，四塔寺，五鬥諍。皆如初二句例，本疑惡世無信，故舉惡世以斷疑。持戒修福者，戒定也；以此為實者，正解無倒。無著云：增上戒等三學，顯示修行少欲等功德：戒出三塗、定出六欲、慧出三界。<br>
<br>
</div><div class='D37 D38'><span class='subIndex'>﹝斷因果俱深無信疑﹞</span>三、明能信之所以。分二：<br>
<span class='subIndex'>﹝明能信之所以﹞</span>初、明歷事善友積集信因。<br>
<br>
<div class='sutraLine'>【「當知，是人不於一佛二佛三四五佛而種善根，已於無量千萬佛所種諸善根，聞是章句，乃至一念生淨信者。】</div><br>
<br>
<span class='spacing'/>無著云：顯示集因於多佛所，明久事善友，則緣勝也。種諸善根，明久伏三毒，則因勝也。<br>
<br>
</div><div class='D39 D40'><span class='subIndex'>﹝明能信之所以﹞</span>二、明善友所攝成就信德。分二：<br>
<span class='subIndex'>﹝明善友所攝成就信德﹞</span>初、明攝受得福顯福德門。<br>
<br>
<div class='sutraLine'>【「須菩提！如來悉知悉見，是諸眾生得如是無量福德。】</div><br>
<br>
<span class='spacing'/>無著云：謂於一切行住所作中知其心，四蘊見其依止色身故，此等顯示善友所攝。論云：若不說見，或謂如來以比智知；若不說知，或謂如來以肉眼見。故須二語。得福德者，魏云：生如是福德，取如是福德。論云：生者能生因，取者熏修自體果義。無著云：生者福正起時現行，取者即彼滅時攝持種子。此云得者，生取二義不離於得，得之一字生取俱攝。<br>
<br>
</div><div class='D41 D42 D43 D44 D45'><span class='subIndex'>﹝明善友所攝成就信德﹞</span>二、明攝受所以顯智慧門。分二：<br>
<br>
<span class='spacing'/>由無二執故得攝受。<br>
<br>
<span class='subIndex'>﹝明攝受所以顯智慧門﹞</span>初、正明已斷麤執。<br>
<br>
<div class='sutraLine'>【「何以故？是諸眾生，無復我相、人相、眾生相、壽者相，無法相亦無非法相。】</div><br>
<br>
<span class='spacing'/>初徵信者，以何義故，得如來悉知悉見？<br>
<br>
</div><div class='D46'><span class='subIndex'>﹝明攝受所以顯智慧門﹞</span>二、後釋。分二：<br>
<br>
<span class='spacing'/>（一）無我執。執取自體為我，計我展轉趣於餘趣為人，計我盛衰苦樂種種變異相續為眾生，計我一報命根不斷而住為壽者。<br>
<span class='spacing'/>（二）無法執。論云：無法相者，能取所取一切法無；亦無非法相者，無我真空實有。然離二執正是得佛知見，成就淨信之本，善根福德，卻是相兼故。論云：有智慧便足。何故復說持戒功德？為示現實相差別義故。亦有持戒功德，依信心恭敬能生實相故。不但說般若二因，顯未除細執。<br>
<br>
<div class='sutraLine'>【「何以故？是諸眾生若心取相，則為著我人眾生壽者。若取法相，即著我人眾生壽者。何以故？若取非法相，即著我人眾生壽者。】</div><br>
<br>
<span class='spacing'/>「若心取」下，總明二相，總解取法非法，盡名相也。亦是建立取相，則我等相便生，立義宗也。「若取法」下，別明二相。論云：但有無明使無現行麤煩惱，示無我見故。無著云：但取法及非法相轉，非我等想，以我等想及依止不轉。中有徵者，取法但為法相，何故便著我等？釋云：取非法亦著我等，何況取法。以後釋前也。<br>
<br>
</div><div class='D47 D48 D49'><span class='subIndex'>﹝斷因果俱深無信疑﹞</span>四、示中道之玄門。<br>
<br>
<div class='sutraLine'>【「是故，不應取法，不應取非法。以是義故，如來常說：汝等比丘，知我說法，如筏喻者，法尚應捨，何況非法。】</div><br>
<br>
<span class='spacing'/>初正結歸中，後引說，以證筏喻者。假言顯義，不應如言執義，不執即為不取，非全棄也。偈云：彼不住隨順，於法中證智。論釋云：不住者得證智，捨教如到彼岸。隨順者，隨順彼證智之教法，如未到岸。無著云：法尚應捨者，實相生故；何況非法者，理不應故。<br>
<br>
</div></div><div class='Q5'><div class='D50 D51'><span class='subIndex'>﹝躡跡斷疑﹞</span>三、斷無相。分二：<br>
<br>
<span class='spacing'/>云何得說疑？論云：向說不可以相見佛，佛非有為，云何釋迦得阿耨菩提？云何說法？斷之文二：<br>
<br>
<span class='subIndex'>﹝斷無相﹞</span>初、問答斷疑。分四：<br>
<span class='subIndex'>﹝問答斷疑﹞</span>初、舉疑因以問。<br>
<br>
<div class='sutraLine'>【「須菩提！於意云何？如來得阿耨多羅三藐三菩提耶？如來有所說法耶？」】</div><br>
<br>
<span class='spacing'/>佛問得不，意顯不得故。無著云：顯示翻於正覺取故。<br>
<br>
</div><div class='D52 D53'><span class='subIndex'>﹝問答斷疑﹞</span>二、順實理以酬。<br>
<br>
<div class='sutraLine'>【須菩提言：「如我解佛所說義，無有定法名阿耨多羅三藐三菩提，亦無有定法如來可說。】</div><br>
<br>
<span class='spacing'/>偈云：應化非真佛，亦非說法者。<br>
<br>
</div><div class='D54'><span class='subIndex'>﹝問答斷疑﹞</span>三、釋無定法之言。<br>
<br>
<div class='sutraLine'>【「何以故？如來所說法，皆不可取，不可說，非法、非非法。】</div><br>
<br>
<span class='spacing'/>無著云：不可取者，謂正聞時；不可說者，謂正說時。非法者，分別性故；非非法者，法無我理故。論云：彼法非法非非法，依真如義說，非法者，一切法無體相故；非非法者，彼真如無我實相有故。何故唯言說不言證？有言說者，即成證義故，若不證者，則不能說。<br>
<br>
</div><div class='D55 D56'><span class='subIndex'>﹝問答斷疑﹞</span>四、釋無取說之所以。<br>
<br>
<div class='sutraLine'>【「所以者何？一切賢聖，皆以無為法而有差別。】</div><br>
<br>
<span class='spacing'/>魏云：一切聖人皆以無為法得名。論意云：聖人但依真如清淨得名，非別得法，故無取說而有差別者。論云：真如具足清淨分清淨。無著云：無為者無分別義故，是故菩薩有學得名，如來無學得名。初無為者，折伏散亂時顯了故；後無為者，唯第一義者無上覺故。三乘賢聖皆修證無為，故通說為差別。<br>
<br>
</div></div><div class='Q6'><div class='D57'><span class='subIndex'>﹝斷無相﹞</span>二、校量顯勝。分四：<br>
<span class='subIndex'>﹝校量顯勝﹞</span>初、舉劣福以問。<br>
<br>
<div class='sutraLine'>【「須菩提！於意云何？若人滿三千大千世界七寶以用布施，是人所得福德，寧為多不？」】</div><br>
<br>
<span class='spacing'/>俱舍偈云：四大洲日月蘇迷盧欲天梵世各一千，名一小千界；此小千千倍，說名一中千；此千倍，大千，皆同一成壞。七寶者，金、銀、琉璃、珊瑚、碼瑙、赤真珠、頗梨。<br>
<br>
</div><div class='D58'><span class='subIndex'>﹝校量顯勝﹞</span>二、釋福多以酬。<br>
<br>
<div class='sutraLine'>【須菩提言：「甚多，世尊！何以故？是福德即非福德性，是故如來說福德多。」】</div><br>
<br>
<span class='spacing'/>無著云：是福德者標牒，「即非」者，約勝義空；「是故」者，約世俗有。<br>
<br>
</div><div class='D59 D60 D61'><span class='subIndex'>﹝校量顯勝﹞</span>三、判經福超過。<br>
<br>
<div class='sutraLine'>【「若復有人，於此經中受持，乃至四句偈等，為他人說，其福勝彼。】</div><br>
<br>
<span class='spacing'/>偈云：受持法及說，不空於福德，福不趣菩提，二能趣菩提。四句者，但於四句詮義究竟，即成四句偈。如凡所有相皆是虛妄，若見諸相非相，即見如來，此最妙也。然但義見四句持說，即趣菩提；文或增減，不必唯四，義若闕者則互成謗。<br>
<br>
</div><div class='D62'><span class='subIndex'>﹝校量顯勝﹞</span>四、釋超過所以。分二：<br>
<span class='subIndex'>﹝釋超過所以﹞</span>初、正釋。<br>
<br>
<div class='sutraLine'>【「何以故？須菩提！一切諸佛，及諸佛阿耨多羅三藐三菩提法，皆從此經出。】</div><br>
<br>
<span class='spacing'/>諸佛菩提法者，論云：名為法身，於彼法身此二能作了因，一切諸佛者即報化身。論云：於此能為生因。<br>
<br>
</div><div class='D63 D64 D65 D66 D67'><span class='subIndex'>﹝釋超過所以﹞</span>二、轉釋。<br>
<br>
<div class='sutraLine'>【「須菩提！所謂佛、法者，即非佛、法。】</div><br>
<br>
<span class='spacing'/>第一義中，無有佛、法從經出也。<br>
<br>
</div></div><div class='Q7'><div class='D68 D69 D70 D71 D72'><span class='subIndex'>﹝躡跡斷疑﹞</span>四、斷聲聞。分四：<br>
<br>
<span class='spacing'/>得果是取疑。論云：向說聖人無為法不可取說，云何聲聞各取自果如證而說？<br>
斷之文四：<br>
<br>
<span class='subIndex'>﹝斷聲聞﹞</span>初、入流果。<br>
<br>
<div class='sutraLine'>【「須菩提！於意云何？須陀洹能作是念：『我得須陀洹果』不？」須菩提言：「不也，世尊！何以故？須陀洹名為入流，而無所入，不入色聲香味觸法，是名須陀洹。」】</div><br>
<br>
<span class='spacing'/>須陀洹，此云入流，入聖人流故，亦云預流，預聖人流故。秪由不入六塵名入聖流，不是別有所入故。論云：聖人得果不取一法，不取六塵境界，故名逆流；乃至羅漢不取一法，以是義故，名阿羅漢；然非不取無為自果，但於證時離取我等煩惱，是故無如是心：我能得果。若起如是心我能得果，即為著我等故。知得果是不取義，何得疑云是取？<br>
<br>
</div><div class='D73 D74 D75 D76 D77'><span class='subIndex'>﹝斷聲聞﹞</span>二、一來果。<br>
<br>
<div class='sutraLine'>【「須菩提！於意云何？斯陀含能作是念：『我得斯陀含果』不？」須菩提言：「不也，世尊！何以故？斯陀含名一往來，而實無往來，是名斯陀含。」】</div><br>
<br>
<span class='spacing'/>斯陀含，此云一來，斷欲界六品修惑。從此命終，一往天上，一來人間，便得阿羅漢果，故名一來，而實無往來者，已悟無我，誰能往來？<br>
<br>
</div><div class='D78 D79 D80 D81 D82'><span class='subIndex'>﹝斷聲聞﹞</span>三、不來果。<br>
<br>
<div class='sutraLine'>【「須菩提！於意云何？阿那含能作是念：『我得阿那含果』不？」須菩提言：「不也，世尊！何以故？阿那含名為不來，而實無不來，是故名阿那含。」】</div><br>
<br>
<span class='spacing'/>阿那含，此云不來，亦云不還。斷欲界九品修惑盡。命終一往天上，更不還來下界，故云不來，而實無不來義，同前釋。<br>
<br>
</div><div class='D83 D84'><span class='subIndex'>﹝斷聲聞﹞</span>四、不生果。分三：<br>
<br>
<span class='spacing'/>阿羅漢，此釋有三：（一）無賊，三界見修煩惱盡故；（二）不生，不受後有故；（三）應供，應受人天廣大供養故。<br>
<br>
<span class='subIndex'>﹝不生果﹞</span>初、舉所得以問。<br>
<br>
<div class='sutraLine'>【「須菩提！於意云何？阿羅漢能作是念：『我得阿羅漢道』不？」】</div><br>
<br>
</div><div class='D85'><span class='subIndex'>﹝不生果﹞</span>二、明無取以答。<br>
<br>
<div class='sutraLine'>【須菩提言：「不也，世尊！何以故？實無有法名阿羅漢。世尊！若阿羅漢作是念：我得阿羅漢道，即為著我人眾生壽者。】</div><br>
<br>
</div><div class='D86'><span class='subIndex'>﹝不生果﹞</span>三、引已證令信。分三：<br>
<span class='subIndex'>﹝引已證令信﹞</span>初、明佛先印。<br>
<br>
<div class='sutraLine'>【「世尊！佛說我得無諍三昧，人中最為第一，是第一離欲阿羅漢。】</div><br>
<br>
<span class='spacing'/>無諍者，不惱眾生，能令眾生不起煩惱，故佛讚之。十弟子中，善現第一。離欲者，三界煩惱，但有貪心，盡名為欲，非唯欲界。<br>
<br>
<span class='subIndex'>﹝引已證令信﹞</span>二、彰己不取。<br>
<br>
<div class='sutraLine'>【「我不作是念：我是離欲阿羅漢。】</div><br>
<br>
<span class='subIndex'>﹝引己證令信﹞</span>三、卻釋佛意。<br>
<br>
<div class='sutraLine'>【「世尊！我若作是念：我得阿羅漢道，世尊則不說須菩提是樂阿蘭那行者；以須菩提實無所行，而名須菩提是樂阿蘭那行。」】</div><br>
<br>
<span class='spacing'/>論云：離二種障，（一）煩惱障，得阿羅漢，故離；（二）三昧障，得無諍故離，故無所行。阿蘭那者，此云寂靜。<br>
<br>
</div></div><div class='Q8'><div class='D87 D88 D89 D90 D91'>
<span class='subIndex'>﹝躡跡斷疑﹞</span>五、斷釋迦然燈取說疑。<br>
<br>
<span class='spacing'/>論云：釋迦昔於然燈佛所受法，彼佛為此佛說法，云何言不可取不可說？<br>
<br>
<div class='sutraLine'>【佛告須菩提：「於意云何？如來昔在然燈佛所，於法有所得不？」「不也，世尊！如來在然燈佛所，於法實無所得。」】</div><br>
<br>
<span class='spacing'/>於法實無所得者。然燈佛說，說是語言；釋迦所聞，唯聞語言。語言非實智證法故。論云：釋迦於然燈所，言語所說不取證法，以是義故，顯彼證智不可說不可取。<br>
<br>
</div></div><div class='Q9'><div class='D92'><span class='subIndex'>﹝躡跡斷疑﹞</span>六、斷嚴土違於不取疑。分三：<br>
<br>
<span class='spacing'/>論云：若法不可取，云何諸菩薩取莊嚴淨土？云何自受法王身？<br>
<span class='spacing'/>斷之文三：<br>
<br>
<span class='subIndex'>﹝斷嚴土違於不取疑﹞</span>初、舉取相莊嚴問。<br>
<br>
<div class='sutraLine'>【「須菩提！於意云何？菩薩莊嚴佛土不？」】</div><br>
<br>
<span class='spacing'/>佛意欲明法性真土，故問取形相莊嚴土不？<br>
<br>
</div><div class='D93'><span class='subIndex'>﹝斷嚴土違於不取疑﹞</span>二、釋離相莊嚴答。<br>
<br>
<div class='sutraLine'>【「不也。世尊！何以故？莊嚴佛土者，即非莊嚴，是名莊嚴。」】</div><br>
<br>
<span class='spacing'/>偈云：智習唯識通，如是取淨土，非形第一體，非嚴莊嚴意。論釋云：諸佛無有莊嚴國土事，唯真實智慧習識通達故不可取莊嚴有二：（一）形相，（二）第一義相。非嚴者無形相故，莊嚴意者，即是第一莊嚴，以一切功德成就莊嚴故。<br>
<br>
</div><div class='D94 D95'><span class='subIndex'>﹝斷嚴土違於不取疑﹞</span>三、依淨心莊嚴勸。<br>
<br>
<div class='sutraLine'>【「是故須菩提，諸菩薩摩訶薩，應如是生清淨心，不應住色生心，不應住聲香味觸法生心，應無所住而生其心。】</div><br>
<br>
<span class='spacing'/>論云：若人分別佛土，是有為形相，而言我成就者，彼住於色等境中，為遮此故，故云應如是生清淨心，不應住色等也。而生其心者，則是正智，此是真心；若都無心，便同空見。<br>
<br>
</div></div><div class='Q10'><div class='D96 D97 D98 D99 D100'><span class='subIndex'>﹝躡跡斷疑﹞</span>七、斷受得報身有取疑。分二：<br>
<br>
<span class='spacing'/>疑意如前。斷之文二：<br>
<br>
<span class='subIndex'>﹝斷受得報身有取疑﹞</span>初、問答斷疑。<br>
<br>
<div class='sutraLine'>【「須菩提！譬如有人，身如須彌山王，於意云何？是身為大不？」須菩提言：「甚大，世尊！何以故？佛說非身，是名大身。」】</div><br>
<br>
<span class='spacing'/>論云：如須彌山王勢力高遠故名為大，而不取我是山王，以無分別故。報佛亦如是，以得無上法王體故名大，而不取我是法王，以無分別故。故偈云：如山王無取，受報亦復然。<br>
<span class='spacing'/>非身名身者，非有漏有為身，是無漏無為身。故偈云：遠離於諸漏，及有為法故。<br>
<span class='spacing'/>論云：若如是即無有物，若如是即名有物，以唯有清淨身故，以遠離有為法故，以是義故，實有我體，以不依他緣住故。<br>
<br>
</div></div><div class='Q11'><div class='D101 D102 D103'><span class='subIndex'>﹝斷受得報身有取疑﹞</span>二、校最顯勝。分二：<br>
<span class='subIndex'>﹝校最顯勝﹞</span>一、約外財校量廣顯經勝。分二：<br>
<span class='subIndex'>﹝約外財校量廣顯經勝﹞</span>一、校量勝劣。分三：<br>
<span class='subIndex'>﹝校量勝劣﹞</span>初、約多河以辨沙。<br>
<br>
<div class='sutraLine'>【「須菩提！如恒河中所有沙數，如是沙等恒河，於意云何？是諸恒河沙，寧為多不？」須菩提言：「甚多，世尊！但諸恒河尚多無數，何況其沙！」】</div><br>
<br>
<span class='spacing'/>恒河者，從阿耨池東面流出，周四十里，沙細如麵，金沙混流，佛多近此說法，故取為喻。<br>
<br>
</div><div class='D104 D105'><span class='subIndex'>﹝校量勝劣﹞</span>二、約多沙以彰福。<br>
<br>
<div class='sutraLine'>【「須菩提！我今實言告汝：若有善男子、善女人，以七寶滿爾所恒沙河數三千大千世界，以用布施，得福多不？」須菩提言：「甚多，世尊！」】</div><br>
<br>
<span class='spacing'/>論云：前已說喻何故復說？偈云：說多義差別，亦成勝校量，後福過於前，故重說勝喻。何故不先說此喻？為漸化眾生，令信上妙義故。又前未顯以何等勝功德，能得菩提故。<br>
<br>
</div><div class='D106 D107 D108'><span class='subIndex'>﹝校量勝劣﹞</span>三、約多福以顯勝。<br>
<br>
<div class='sutraLine'>【佛告須菩提：「若善男子、善女人，於此經中乃至受持四句偈等為他人說，而此福德勝前福德。】</div><br>
<br>
<span class='spacing'/>施感生死，經趣菩提，大意同前。<br>
<br>
</div><div class='D109'><span class='subIndex'>﹝約外財校量廣顯經勝﹞</span>二、釋勝所以。分五：<br>
<span class='subIndex'>﹝釋勝所以﹞</span>一、尊處歎人勝。分三：<br>
<span class='subIndex'>﹝尊處歎人勝﹞</span>初、明處可敬。<br>
<br>
<div class='sutraLine'>【「復次，須菩提！隨說是經乃至四句偈等，當知此處，一切世間天人阿修羅，皆應供養，如佛塔廟。】</div><br>
<br>
<span class='spacing'/>大般若說：天帝不在，諸天若來但見空座，盡皆作禮供養而去。窣堵波，此云高顯，塔者邊國訛語。廟藐也，於塔中安佛形藐。<br>
<br>
</div><div class='D110 D111'><span class='subIndex'>﹝尊處歎人勝﹞</span>二、顯人獲益。<br>
<br>
<div class='sutraLine'>【「何況有人盡能受持讀誦。須菩提！當知是人，成就最上第一希有之法。】</div><br>
<br>
<span class='spacing'/>前四句猶勝，況此盡能受持，故最上等也。<br>
<br>
<span class='subIndex'>﹝尊處歎人勝﹞</span>三、顯處有佛。<br>
<br>
<div class='sutraLine'>【「若是經典所在之處，則為有佛，若尊重弟子。」】</div><br>
<br>
<span class='spacing'/>經顯如來法身，依法則有報化，又一切賢聖皆以無為得名，經顯無為，必有賢聖尊重弟子。<br>
<br>
</div><div class='D112 D113 D114 D115 D116'><span class='subIndex'>﹝釋勝所以﹞</span>二、約義釋辨名勝。<br>
<br>
<div class='sutraLine'>【爾時，須菩提白佛言：「世尊！當何名此經？我等云何奉持？」佛告須菩提：「是經名為金剛般若波羅蜜，以是名字，汝當奉持。所以者何？須菩提！佛說般若波羅蜜，則非般若波羅蜜。】</div><br>
<br>
<span class='spacing'/>佛立經名約能斷惑，斷惑故勝也。則非般若者，無著云：對治如言執故。<br>
<br>
</div><div class='D117 D118 D119'><span class='subIndex'>﹝釋勝所以﹞</span>三、佛無異說勝。<br>
<br>
<div class='sutraLine'>【「須菩提！於意云何？如來有所說法不？」須菩提白佛言：「世尊！如來無所說。」】</div><br>
<br>
<span class='spacing'/>「無所說」者，無別異增減之說，但如證而說，既如其說則無所說，三世佛皆然，故云無異說。故論云：無有一法唯獨如來說，餘佛不說。無著云：第一義不可說。<br>
<br>
</div><div class='D120 D121 D122'><span class='subIndex'>﹝釋勝所以﹞</span>四、施福劣塵勝。<br>
<br>
<div class='sutraLine'>【「須菩提！於意云何？三千大千世界所有微塵，是為多不？」須菩提言：「甚多，世尊！」「須菩提！諸微塵，如來說非微塵，是名微塵。如來說：世界，非世界，是名世界。】</div><br>
<br>
<span class='spacing'/>論云：寶施福德是煩惱因，以能成就煩惱事故；地塵無記非煩惱因故，塵勝施劣。大雲云：故諸地塵則非貪等煩惱，塵是名無記。地塵如來說三千界非煩惱染因，界是名地塵，無記界是則界為塵，因塵不生煩惱，施為福因，福生煩惱。<br>
<br>
</div><div class='D123 D124'><span class='subIndex'>﹝釋勝所以﹞</span>五、感果離相勝。<br>
<br>
<div class='sutraLine'>【「須菩提！於意云何？可以三十二相見如來不？」「不也，世尊！不可以三十二相得見如來。何以故？如來說：三十二相即是非相，是名三十二相。」】</div><br>
<br>
<span class='spacing'/>恐施寶者云：我施求佛，誰言煩惱。故此經云：可以相為佛不？論云：持說此法能成菩提，勝彼福德，何以故？彼相於佛菩提非法身相故，經福能降施福德三十二相，意明經福降施方得色相佛身，若但寶施即煩惱因。<br>
<br>
</div><div class='D125 D126'><span class='subIndex'>﹝校最顯勝﹞</span>二、約內財校量倍顯經勝。分二：<br>
<span class='subIndex'>﹝約內財校量倍顯經勝﹞</span>初、校量勝劣。<br>
<br>
<div class='sutraLine'>【「須菩提！若有善男子、善女人，以恒河沙等身命布施；若復有人，於此經中，乃至受持四句偈等，為他人說，其福甚多。」】</div><br>
<br>
<span class='spacing'/>捨身勝於寶施，持說又勝捨命。<br>
<br>
</div><div class='D127'><span class='subIndex'>﹝約內財校量倍顯經勝﹞</span>二、釋勝所以。分二：<br>
<span class='subIndex'>﹝釋勝所以﹞</span>初、泣歎未聞深法勝。<br>
<br>
<div class='sutraLine'>【爾時，須菩提聞說是經，深解義趣，涕淚悲泣，而白佛言：「希有，世尊！佛說如是甚深經典，我從昔來所得慧眼，未曾得聞如是之經。】</div><br>
<br>
<span class='spacing'/>捨身之苦已感人心，何況更聞不及持說，是故悲淚。論云：念彼身苦尊重法故悲淚。慧眼人空也，未聞法空也。<br>
<br>
</div><div class='D128'><span class='subIndex'>﹝釋勝所以﹞</span>二、淨心契實具德勝。分五：<br>
<span class='subIndex'>﹝淨心契實具德勝﹞</span>初、正明。<br>
<br>
<div class='sutraLine'>【「世尊！若復有人，得聞是經，信心清淨，則生實相，當知是人，成就第一希有功德。】</div><br>
<br>
<span class='spacing'/>論云：此中有實相，餘者非實相。<br>
<br>
</div><div class='D129 D130 D131'><span class='subIndex'>﹝淨心契實具德勝﹞</span>二、佛跡。<br>
<br>
<div class='sutraLine'>【「世尊！是實相者，則是非相，是故如來說名實相。】</div><br>
<br>
<span class='spacing'/>無著云：為離實相分別想故。<br>
<br>
</div><div class='D132 D133'><span class='subIndex'>﹝淨心契實具德勝﹞</span>三、信解三空同佛勝。分三：<br>
<span class='subIndex'>﹝信解三空同佛勝﹞</span>初、總標信解。<br>
<br>
<div class='sutraLine'>【「世尊！我今得聞如是經典，信解受持不足為難，若當來世，後五百歲，其有眾生，得聞是經，信解受持，是人則為第一希有。】</div><br>
<br>
<span class='spacing'/>無著云：未來法滅時，尚有菩薩受持故，無我人等取，云何汝等於正法時，遠離修行，不生慚愧？<br>
<br>
</div><div class='D134 D135 D136 D137'><span class='subIndex'>﹝信解三空同佛勝﹞</span>二、別顯三空。<br>
<br>
<div class='sutraLine'>【「何以故？此人無我相、人相、眾生相、壽者相。所以者何？我相即是非相、人相、眾生相、壽者相，即是非相。何以故？離一切諸相，即名諸佛。」】</div><br>
<br>
<span class='spacing'/>無著云：無我等者，無人取我等，即非相者無法取。「離一切」者，顯示諸菩薩隨順學相，諸佛世尊離一切相，是故我等應如是學。<br>
<br>
</div><div class='D138'><span class='subIndex'>﹝信解三空同佛勝﹞</span>三、如來印定。<br>
<br>
<div class='sutraLine'>【佛告須菩提：「如是，如是！】</div><br>
<br>
<span class='subIndex'>﹝淨心契實具德勝﹞</span>四、聞時不動希有勝。<br>
<br>
<div class='sutraLine'>【「若復有人，得聞是經，不驚、不佈、不畏，當知是人甚為希有。】</div><br>
<br>
<span class='spacing'/>論云：驚者謂非處生懼，怖者不能斷疑心故，畏者一向怖故，其心畢竟墮驚怖故。<br>
<br>
</div><div class='D139 D140 D141 D142'><span class='subIndex'>﹝淨心契實具德勝﹞</span>五、大因清淨第一勝。<br>
<br>
<div class='sutraLine'>【「何以故？須菩提！如來說：第一波羅蜜，非第一波羅蜜，是名第一波羅蜜。】</div><br>
<br>
<span class='spacing'/>「何以故」者有二：（一）躡前不驚等徵；（二）都躡前勝以徵。論云：此法門者，名為大因，勝餘修多羅故名為清淨，無量諸佛同說故。故彼珍寶檀等無如是功德，是故彼福德中，此福為勝。<br>
<br>
</div></div><div class='Q12'><div class='D143 D144'><span class='subIndex'>﹝躡跡斷疑﹞</span>八、斷持說未脫苦果疑。分二：<br>
<br>
<span class='spacing'/>論云：向說捨身，苦身果報故福劣，若爾依此法門持說諸菩薩行苦行，亦是苦果，云何此法不成苦果？斷之文二：<br>
<br>
<span class='subIndex'>﹝斷持說未脫苦果疑﹞</span>初、明超忍以斷疑。分二：<br>
<span class='subIndex'>﹝明超忍以斷疑﹞</span>初、明忍體。<br>
<br>
<div class='sutraLine'>【「須菩提！忍辱波羅蜜，如來說非忍辱波羅蜜。】</div><br>
<br>
<span class='spacing'/>忍到彼岸，已離苦相，況彼岸非岸，誰苦誰忍？<br>
<br>
</div><div class='D145'><span class='subIndex'>﹝明超忍以斷疑﹞</span>二、明忍相。又分二：<br>
<span class='subIndex'>﹝明忍相﹞</span>初、引一生證極苦忍。再分二：<br>
<span class='subIndex'>﹝引一生證極苦忍﹞</span>初、正明。<br>
<br>
<div class='sutraLine'>【「何以故？須菩提！如我昔為歌利王割截身體，我於爾時，無我相、無人相、無眾生相、無壽者相。】</div><br>
<br>
<span class='spacing'/>歌利，此云極惡。佛昔作仙，山中修道，王獵疲寢，妃共禮仙。王問得四果，皆答不得，王怒割截，天怒雨石，王懼而懺悔，仙證本無瞋，王乃免害。論云：不但無苦而乃有樂，以慈悲故。<br>
<br>
<span class='subIndex'>﹝引一生證極苦忍﹞</span>二、反顯。<br>
<br>
<div class='sutraLine'>【「何以故？我於往昔節節支解時，若有我相、人相、眾生相、壽者相，應生嗔恨。】</div><br>
<br>
</div><div class='D146 D147'>
<span class='subIndex'>﹝明忍相﹞</span>二、引多生證相續忍。<br>
<br>
<div class='sutraLine'>【「須菩提！又念過去於五百世作忍辱仙人，於爾所世，無我相、無人相、無眾生相、無壽者相。】</div><br>
<br>
<span class='spacing'/>累苦故忍熟而樂，但與正定慈悲相應故。偈云：離我及恚相，實無有苦惱，共樂有慈悲，如是苦行果。<br>
<br>
</div><div class='D148 D149'><span class='subIndex'>﹝斷持說未脫苦果疑﹞</span>二、勸離相以安忍。分二：<br>
<br>
<span class='spacing'/>論云：若有菩薩不離我相，見苦行苦欲捨菩提心，故勸離相。無著云：為對治不忍因緣有三種苦：謂流轉苦，眾生相違苦，乏受用苦。文二：<br>
<br>
<span class='subIndex'>﹝勸離相以安忍﹞</span>初、總標。<br>
<br>
<div class='sutraLine'>【「是故須菩提！菩薩應離一切相，發阿耨多羅三藐三菩提心。】</div><br>
<br>
<span class='spacing'/>若離相發心，雖逢大苦即能不捨。無著云：離一切相者，為離如是三苦相也。<br>
<br>
</div><div class='D150 D151 D152 D153 D154'><span class='subIndex'>﹝勸離相以安忍﹞</span>二、別顯。分二：<br>
<span class='subIndex'>﹝別顯﹞</span>初、對治不忍流轉苦。<br>
<br>
<div class='sutraLine'>【「不應住色生心，不應住聲香味觸法生心，應生無所住心。若心有住，則為非住。是故佛說：菩薩心不應住色布施。】</div><br>
<br>
<span class='spacing'/>初正明流是集諦，轉是苦諦。無著云：若著色等則於流轉苦中疲乏，故菩提心不生。後引證，引前說無住施，具含六度，證此文矣。<br>
<br>
</div><div class='D155 D156 D157'><span class='subIndex'>﹝別顯﹞</span>二、對治不忍相違苦。<br>
<br>
<div class='sutraLine'>【「須菩提！菩薩為利益一切眾生，應如是布施。如來說：一切諸相，即是非相。又說一切眾生，則非眾生。】</div><br>
<br>
<span class='spacing'/>無著云：既為眾生行施，云何於彼生瞋？由不能無眾生想故，眾生相違時即生疲乏故，顯示人無我、法無我。論云：「諸相」者眾生相也，「非相」者無我也。陰中見我是眾生相，「一切眾生」者，五陰法也。「非眾生」者，陰空故法無我也。乏受用苦配在後斷。<br>
<br>
</div></div><div class='Q13'><div class='D158'><span class='subIndex'>﹝躡跡斷疑﹞</span>九、斷能證無體非因疑。分二：<br>
<br>
<span class='spacing'/>論云：於證果中無道，云何彼於果為能作因？斷之文二：<br>
<br>
<span class='subIndex'>﹝斷能證無體非因疑﹞</span>初、斷疑。<br>
<br>
<div class='sutraLine'>【「須菩提！如來是真語者、實語者、如語者、不誑語者、不異語者。】</div><br>
<br>
<span class='spacing'/>佛所有說，皆如其事，今說證果，何疑不然。真語者，說佛身大菩提法也，是真智故。實語者，說小乘四諦，諦是實義。如語者，說大乘法有真如小乘無也。不異語者，說三世授記等事，更無參差。佛將此四語不誑眾生，是故秦譯加不誑語。<br>
<br>
</div><div class='D159'><span class='subIndex'>﹝斷能證無體非因疑﹞</span>二、離執。<br>
<br>
<div class='sutraLine'>【「須菩提！如來所得法，此法無實無虛。】</div><br>
<br>
<span class='spacing'/>無實者，如言說，性非有故；無虛者，不如言說自性故有。<br>
<br>
</div></div><div class='Q14'><div class='D160 D161 D162'><span class='subIndex'>﹝躡跡斷疑﹞</span>十、斷如遍有得無得疑。分二：<br>
<br>
<span class='spacing'/>論云：若聖人以無為真如法得名，彼真如一切時處恒有，何故有得者，有不得？斷之文二：<br>
<br>
<span class='subIndex'>﹝斷如遍有得無得疑﹞</span>初、舉喻斷疑。<br>
<br>
<div class='sutraLine'>【「須菩提！若菩薩心住於法而行布施，如人入闇，則無所見；若菩薩心不住法而行布施，如人有目，日光明照，見種種色。】</div><br>
<br>
<span class='spacing'/>論云：無智住法，心不清淨故不得；有智不住法，心清淨故得。有目者，如得對治法，日光者，如所治闇盡，能治現前。空喻真如，色喻性上萬德。<br>
<br>
</div></div><div class='Q15'><div class='D163'><span class='subIndex'>﹝斷如遍有得無得疑﹞</span>二、讚經功德。分二：<br>
<span class='subIndex'>﹝讚經功德﹞</span>初、總標。<br>
<br>
<div class='sutraLine'>【「須菩提！當來之世，若有善男子、善女人，能於此經受持讀誦，則為如來以佛智慧，悉知是人，悉見是人，皆得成就無量無邊功德。】</div><br>
<br>
<span class='spacing'/>無著云：讀誦者，此說受持因故，為欲受故讀，為欲持故誦。論云：受持修行，依總持法故，讀誦修行依聞慧廣故，是則從他聞法，內自思惟，得修行智也。故偈云：修從他及內。<br>
<br>
</div><div class='D164 D165 D166'><span class='subIndex'>﹝讚經功德﹞</span>二、別顯。分十：<br>
<span class='subIndex'>﹝別顯﹞</span>初、捨命不如。又分二：<br>
<span class='subIndex'>﹝捨命不如﹞</span>初、捨命福。<br>
<br>
<div class='sutraLine'>【「須菩提！若有善男子、善女人，初日分以恒河沙等身布施，中日分復以恒河沙等身布施，後日分亦以恒河沙等身布施，如是無量百千萬億劫，以身布施。】</div><br>
<br>
<span class='spacing'/>偈云：以事及時大，福中勝福德。<br>
<br>
<span class='subIndex'>﹝捨命不如﹞</span>二、信經福。<br>
<br>
<div class='sutraLine'>【「若復有人，聞此經典信心不逆，其福勝彼，何況書寫受持讀誦，為人解說。】</div><br>
<br>
<span class='spacing'/>信經劣於持說，多命勝於前喻。<br>
<br>
</div><div class='D167'><span class='subIndex'>﹝別顯﹞</span>二、餘乘不測。<br>
<br>
<div class='sutraLine'>【「須菩提！以要言之，是經有不可思議不可稱量無邊功德。】</div><br>
<br>
<span class='spacing'/>偈云：非餘者境界。無著云：不可思議者，唯自覺故；不可稱量者，無有等及勝故。<br>
<br><span class='subIndex'>﹝別顯﹞</span>三、依大心說。<br>
<br>
<div class='sutraLine'>【「如來為發大乘者說，為發最上乘者說。】</div><br>
<br>
<span class='spacing'/>最上者一佛乘也。<br>
<br>
</div><div class='D168 D169 D170'><span class='subIndex'>﹝別顯﹞</span>四、具德能傳。<br>
<br>
<div class='sutraLine'>【「若有人能受持讀誦，廣為人說，如來悉知是人，悉見是人，皆成就不可量、不可稱、無有邊、不可思議功德，如是人等，則為荷擔如來阿耨多羅三藐三菩提。】</div><br>
<br>
<span class='spacing'/>「成就」等者，偈云：滿足無上界。「荷擔」者，無著云：肩負菩提重擔故。<br>
<br>
</div><div class='D171'><span class='subIndex'>﹝別顯﹞</span>五、樂小不堪。<br>
<br>
<div class='sutraLine'>【「何以故？須菩提！若樂小法者，著我見人見眾生見壽者見，則於此經不能聽受讀誦，為人解說。】</div><br>
<br>
</div><div class='D172'><span class='subIndex'>﹝別顯﹞</span>六、所在如塔。<br>
<br>
<div class='sutraLine'>【「須菩提！在在處處，若有此經，一切世間天人阿修羅，所應供養；當知此處，則為是塔，皆應恭敬，作禮圍繞，以諸華香而散其處。】</div><br>
<br>
</div><div class='D173 D174'><span class='subIndex'>﹝別顯﹞</span>七、轉罪為佛。<br>
<br>
<div class='sutraLine'>【「復次，須菩提！善男子、善女人，受持讀誦此經，若為人輕賤，是人先世罪業應墮惡道，以今世人輕賤故，先世罪業則為消滅，當得阿耨多羅三藐三菩提。】</div><br>
<br>
<span class='spacing'/>輕賤者，總包於中或打或罵故。隋譯云：輕賤甚輕賤。無著云：此毀辱事有無量門故。復云：甚輕賤當得菩提者，罪滅故。<br>
<br>
</div><div class='D175'><span class='subIndex'>﹝別顯﹞</span>八、超事多尊。又分二：<br>
<br>
<span class='spacing'/>論云：示現速證菩提法故。文二：<br>
<br>
<span class='subIndex'>﹝超事多尊﹞</span>初、供佛多中全具福。<br>
<br>
<div class='sutraLine'>【「須菩提！我念過去無量阿僧祇劫，於然燈佛前，得值八百四千萬億那由他諸佛，悉皆供養承事，無空過者。】</div><br>
<br>
<span class='spacing'/>那由他者，十億為洛叉，十洛叉為俱胝，十俱胝為那由他。<br>
<br>
</div><div class='D176 D177'><span class='subIndex'>﹝超事多尊﹞</span>二、持經多中少分福。<br>
<br>
<div class='sutraLine'>【「若復有人，於後末世，能受持讀誦此經，所得功德，於我所供養諸佛功德，百分不及一，千萬億分、乃至算數譬喻所不能及。】</div><br>
<br>
</div><div class='D178'><span class='subIndex'>﹝別顯﹞</span>九、具聞則疑。<br>
<br>
<div class='sutraLine'>【「須菩提！若善男子、善女人，於後末世，有受持讀誦此經，所得功德，我若具說者，或有人聞，心則狂亂，狐疑不信。】</div><br>
<br>
</div><div class='D179 D180 D181'><span class='subIndex'>﹝別顯﹞</span>十、總結幽邃。<br>
<br>
<div class='sutraLine'>【「須菩提！當知是經義不可思議，果報亦不可思議。」】</div><br>
<br>
<span class='spacing'/>無著云：此顯示彼福體及果體，不可測量故。<br>
<br>
</div></div><div class='Q16'><div class='D182 D183 D184'><span class='subIndex'>﹝躡跡斷疑﹞</span>十一、斷住修降伏是我疑。分二：<br>
<br>
<span class='spacing'/>佛教我住修降伏，兼不住前十種疑執過患。若無我者，誰人受教，誰人住修，誰人如此離過，云云，亦云除微細執故。偈云：於內心修行，存我為菩薩，此即障於心，違於不住道。斷之文二：<br>
<br>
<span class='subIndex'>﹝斷住修降伏是我疑﹞</span>初、問。<br>
<br>
<div class='sutraLine'>【爾時，須菩提白佛言：「世尊！善男子、善女人，發阿耨多羅三藐三菩提心，云何應住？云何降伏其心？」】</div><br>
<br>
</div><div class='D185 D186 D187'><span class='subIndex'>﹝斷住修降伏是我疑﹞</span>二、答。分三：<br>
<span class='subIndex'>﹝答﹞</span>初、若名菩薩必無我。<br>
<br>
<div class='sutraLine'>【佛告須菩提：「若善男子、善女人，發阿耨多羅三藐三菩提心者，當生如是心，我應滅度一切眾生。滅度一切眾生已，而無有一眾生實滅度者。】</div><br>
<br>
<span class='subIndex'>﹝答﹞</span>二、若有我相非菩薩。<br>
<br>
<div class='sutraLine'>【「何以故？若菩薩有我相、人相、眾生相、壽者相，則非菩薩。】</div><br>
<br>
<span class='subIndex'>﹝答﹞</span>三、能所俱（編者註：疑漏「無」字）即是菩提。<br>
<br>
<div class='sutraLine'>【「所以者何？須菩提！實無有法發阿耨多羅三藐三菩提心者。】</div><br>
<br>
</div></div><div class='Q17'><div class='D188'><span class='subIndex'>﹝躡跡斷疑﹞</span>十二、斷佛因是有菩薩疑。分四：<br>
<br>
<span class='spacing'/>論云：若無菩薩，云何釋迦如來於然燈佛所行菩薩行？斷之文四：<br>
<br>
<span class='subIndex'>﹝斷佛因是有菩薩疑﹞</span>初、舉疑處。<br>
<br>
<div class='sutraLine'>【「須菩提！於意云何？如來於然燈佛所，有法得阿耨多羅三藐三菩提不？」】</div><br>
<br>
<span class='spacing'/>降怨王請然燈佛入城，城中長幼盡迎，路泥，善慧（編者註：即釋迦牟尼佛前生菩薩名）布髮，佛與授記，故舉此問。<br>
<br>
</div><div class='D189 D190'><span class='subIndex'>﹝斷佛因是有菩薩疑﹞</span>二、斷疑念。<br>
<br>
<div class='sutraLine'>【「不也，世尊！如我解佛所說義，佛於然燈佛所，無有法得阿耨多羅三藐三菩提。」】</div><br>
<br>
<span class='spacing'/>善慧彼時都無所得，離諸分別，由無法故得記；若有法者，是有相心，不順菩提，佛不與記。<br>
<br>
</div><div class='D191 D192'><span class='subIndex'>﹝斷佛因是有菩薩疑﹞</span>三、印決定。<br>
<br>
<div class='sutraLine'>【佛言：「如是，如是。須菩提！實無有法如來得阿耨多羅三藐三菩提。】</div><br>
<br>
<span class='spacing'/>論云：我於彼時所修諸行，無有一法得阿耨多羅三藐三菩提，功德施論引佛說云：若見於佛即見自身，見身清淨見佛清淨，見一切智智皆悉清淨，是中見清淨智亦復清淨，是名見佛。我如是見然燈如來，得無生忍，一切智智明了現前，即得受記，是受記聲不至於耳，亦非餘智之所能知，我於此時亦非惛懵無覺，然無所得。<br>
<br>
</div><div class='D193 D194 D195'><span class='subIndex'>﹝斷佛因是有菩薩疑﹞</span>四、反覆釋。<br>
<br>
<div class='sutraLine'>【「須菩提！若有法如來得阿耨多羅三藐三菩提者，然燈佛則不與我授記：『汝於來世，當得作佛，號釋迦牟尼。』以實無有法得阿耨多羅三藐三菩提，是故然燈佛與我授記，作是言：『汝於來世，當得作佛，號釋迦牟尼。』】</div><br>
<br>
<span class='spacing'/>無著云：若正覺法可說，如彼然燈所說者，我於彼時便得正覺，然燈則不記言來世當得；以法不可說故，我於彼時不得正覺，是故記言來世當得。<br>
<br>
</div></div><div class='Q18'><div class='D196 D197'><span class='subIndex'>﹝躡跡斷疑﹞</span>十三、斷無因則無佛法疑。分三：<br>
<span class='subIndex'>﹝斷無因則無佛法疑﹞</span>初、斷一向無佛疑。又分二：<br>
<br>
<span class='spacing'/>論云：若無菩提，即無諸佛如來，有如是謗，謂一向無佛，為斷此疑故，云如來者，即是真如。斷之文二：<br>
<br>
<span class='subIndex'>﹝斷一向無佛疑﹞</span>初、顯真如是佛故非無。<br>
<br>
<div class='sutraLine'>【「何以故？如來者即諸法如義。】</div><br>
<br>
<span class='spacing'/>無著云：如清淨故名為如來，猶如真金。<br>
<br>
</div><div class='D198 D199 D200 D201'><span class='subIndex'>﹝斷一向無佛疑﹞</span>二、明佛即菩提故無得。再分二：<br>
<br>
<div class='sutraLine'>【「若有人言，如來得阿耨多羅三藐三菩提，須菩提！實無有法，佛得阿耨多羅三藐三菩提。】</div><br>
<br>
</div></div><div class='Q19'><div class='D202'><span class='subIndex'>﹝明佛即菩提故無得﹞</span>初、標錯解。<br>
<br>
<span class='spacing'/>魏云：若有人言，如來得阿耨菩提者，是人不實語。<br>
<br>
<span class='subIndex'>﹝明佛即菩提故無得﹞</span>後、釋正見。<br>
<br>
<span class='spacing'/>偈云：菩提彼行等，謂等前菩薩行無得也。無著云：或謂然燈如來所，於法不得正覺，世尊後時自得正覺，為離此取故，云若人言等。<br>
<br>
<span class='subIndex'>﹝斷無因則無佛法疑﹞</span>二、斷一向無法疑。分二：<br>
<br>
<span class='spacing'/>論云：有人謗言，若無因行，則如來不得阿耨菩提，為斷此疑故，云如來所得等。斷之文二：<br>
<br>
<span class='subIndex'>﹝斷一向無法疑﹞</span>初、遺執遮疑。<br>
<br>
<div class='sutraLine'>【「須菩提！如來所得阿耨多羅三藐三菩提，於是中無實無虛。】</div><br>
<br>
<span class='spacing'/>論云：無色等相故，彼即菩提相故。無著云：顯真如無二故，謂言說故，謂彼正覺，不無世間言說故。<br>
<br>
</div><div class='D203 D204'><span class='subIndex'>﹝斷一向無法疑﹞</span>二、釋義斷疑。<br>
<br>
<div class='sutraLine'>【「是故如來說：一切法皆是佛法。須菩提：所言一切法者，即非一切法，是故名一切法。】</div><br>
<br>
<span class='spacing'/>論云：一切法者，皆真如體，故皆佛法。「即非」者由色等法即真如故，即非色等法真如，常無色等諸相故，「是名」者即是真如法自性矣。<br>
<br>
</div><div class='D205 D206 D207 D208'><span class='subIndex'>﹝斷無因則無佛法疑﹞</span>三、顯真佛真法體。<br>
<br>
<div class='sutraLine'>【「須菩提！譬如人身長大。」須菩提言：「世尊！如來說：人身長大，則為非大身，是名大身。」】</div><br>
<br>
<span class='spacing'/>偈云：依彼法身佛，故說大身喻，身離一切障，及遍一切境。功德及大體故，即說大身非身，即是身，是故說大身。論云：非身者無有諸相故，大身者有真如體故。無著云：攝一切眾生大身故，於彼身中安立非自非他故。<br>
<br>
</div></div><div class='Q20'><div class='D209 D210'><span class='subIndex'>﹝躡跡斷疑﹞</span>十四、斷無人度生嚴土疑。分三：<br>
<br>
<span class='spacing'/>論云：若無菩薩者，諸佛亦不成菩提，眾生亦不入涅槃，亦無清淨佛土；何故諸菩薩發心，欲令眾生入涅槃，起心修行清淨佛土？斷之文三：<br>
<br>
<span class='subIndex'>﹝斷無人度生嚴土疑﹞</span>初、遮度生念。又分三：<br>
<span class='subIndex'>﹝遮度生念﹞</span>初、明失念。<br>
<br>
<div class='sutraLine'>【「須菩提！菩薩亦如是。若作是言：我當滅度無量眾生，則不名菩薩。】</div><br>
<br>
<span class='spacing'/>偈云：不達真法界，起度眾生意，及清淨國土，生心即是倒。<br>
<br>
<span class='subIndex'>﹝遮度生念﹞</span>二、明無人。<br>
<br>
<div class='sutraLine'>【「何以故？須菩提！實無有法名為菩薩。】</div><br>
<br>
<span class='spacing'/>無法名菩薩，豈有我度眾生？<br>
<br>
<span class='subIndex'>﹝遮度生念﹞</span>三、引前說。<br>
<br>
<div class='sutraLine'>【「是故佛說一切法，無我、無人、無眾生、無壽者。】</div><br>
<br>
</div><div class='D211 D212'><span class='subIndex'>﹝斷無人度生嚴土疑﹞</span>二、遮嚴土念。分二：<br>
<span class='subIndex'>﹝遮嚴土念﹞</span>初、明失念。<br>
<br>
<div class='sutraLine'>【「須菩提！若菩薩作是言：我當莊嚴佛土，是不名菩薩。】</div><br>
<br>
</div><div class='D213'><span class='subIndex'>﹝遮嚴土念﹞</span>二、釋所以。<br>
<br>
<div class='sutraLine'>【「何以故？如來說：莊嚴佛土者，即非莊嚴，是名莊嚴。】</div><br>
<br>
</div><div class='D214 D215 D216'><span class='subIndex'>﹝斷無人度生嚴土疑﹞</span>三、釋成菩薩。<br>
<br>
<div class='sutraLine'>【「須菩提！若菩薩通達無我、法者，如來說名真是菩薩。】</div><br>
<br>
<span class='spacing'/>論云：若起度眾生嚴土之心，即是顛倒，非菩薩者，起何等心名為菩薩，故經言通達等。無著云：謂人無我、法無我。<br>
<br>
</div></div><div class='Q21'><div class='D217'><span class='subIndex'>﹝躡跡斷疑﹞</span>十五、斷諸佛不見諸法疑。分二：<br>
<br>
<span class='spacing'/>論云：前說菩薩不見彼是眾生，不見我為菩薩，不見清淨佛土，若如是，則諸佛不見諸法。斷之文二：<br>
<br>
<span class='subIndex'>﹝斷諸佛不見諸法疑﹞</span>初、約能見五眼明見淨。又分五：<br>
<br>
<span class='spacing'/>偈云：雖不見諸法，非無了境眼，諸佛五種實，以見彼顛倒。文五：<br>
<br>
<span class='subIndex'>﹝約能見五眼明見淨﹞</span>初、肉眼。<br>
<br>
<div class='sutraLine'>【「須菩提！於意云何？如來有肉眼不？」「如是，世尊！如來有肉眼。」】</div><br>
<br>
<span class='spacing'/>肉團中有清淨色，見障內色，名為肉眼，佛具諸根，故有肉眼。<br>
<br>
</div><div class='D218 D219'><span class='subIndex'>﹝約能見五眼明見淨﹞</span>二、天眼。<br>
<br>
<div class='sutraLine'>【「須菩提！於意云何？如來有天眼不？」「如是，世尊！如來有天眼。」】</div><br>
<br>
<span class='spacing'/>於肉眼邊引淨天眼，見障外色。依大般若，佛肉眼能見人中無數世界，不唯障內；若佛天眼，能見諸天所有細色，除見天外，見人等事名肉眼矣。淨名云：唯佛世尊得真天眼，照見恒沙佛土，不以二相。<br>
<br>
</div><div class='D220 D221'><span class='subIndex'>﹝約能見五眼明見淨﹞</span>三、慧眼。<br>
<br>
<div class='sutraLine'>【「須菩提！於意云何？如來有慧眼不？」「如是，世尊！如來有慧眼。」】</div><br>
<br>
<span class='spacing'/>以根本智照真理故。<br>
<br>
<span class='subIndex'>﹝約能見五眼明見淨﹞</span>四、法眼。<br>
<br>
<div class='sutraLine'>【「須菩提！於意云何？如來有法眼不？」「如是，世尊！如來有法眼。」】</div><br>
<br>
<span class='spacing'/>後得智說法度人。<br>
<br>
<span class='subIndex'>﹝約能見五眼明見淨﹞</span>五、佛眼。<br>
<br>
<div class='sutraLine'>【「須菩提！於意云何？如來有佛眼不？」「如是，世尊！如來有佛眼。」】</div><br>
<br>
<span class='spacing'/>前四在佛總名佛眼；又見佛性圓極，名為佛眼。<br>
<span class='spacing'/>無著云：為令知見淨勝故，顯示有五種眼，略說有四種，謂色攝、第一諦攝、世諦攝、一切種一切應知攝。<br>
<span class='spacing'/>古德偈云：天眼通非礙，肉眼礙非通，法眼唯觀俗，慧眼直緣空，佛眼如千日，照異體還同。<br>
<br>
<span class='subIndex'>﹝斷諸佛不見諸法疑﹞</span>二、約所知諸心明智淨。分五：<br>
<span class='subIndex'>﹝約所知諸心明智淨﹞</span>初、約一箇恒河以數沙。<br>
<br>
<div class='sutraLine'>【「須菩提！於意云何？如恒河中所有沙，佛說是沙不？」「如是，世尊！如來說是沙。」】</div><br>
<br>
</div><div class='D222 D223 D224'><span class='subIndex'>﹝約所知諸心明智淨﹞</span>二、約一河中沙以數河。<br>
<br>
<div class='sutraLine'>【「須菩提！於意云何？如一恒河中所有沙，有如是沙等恒河。】</div><br>
<br>
</div><div class='D225 D226'><span class='subIndex'>﹝約所知諸心明智淨﹞</span>三、約沙河中沙以數界。<br>
<br>
<div class='sutraLine'>【「是諸恒河所有沙數，佛世界如是，寧為多不？」「甚多，世尊。」】</div><br>
<br>
<span class='subIndex'>﹝約所知諸心明智淨﹞</span>四、約爾所界中所有生。<br>
<br>
<div class='sutraLine'>【佛告須菩提：「爾所國土中，所有眾生。】</div><br>
<br>
</div><div class='D227'><span class='subIndex'>﹝約所知諸心明智淨﹞</span>五、約一一眾生所有心。又分三：<br>
<span class='subIndex'>﹝約一一眾生所有心﹞</span>初、總明染淨以標悉知。<br>
<br>
<div class='sutraLine'>【「若干種心，如來悉知。】</div><br>
<br>
<span class='spacing'/>無著云：若干種心者，有二種：謂染及淨，即共欲心，離欲心等。<br>
<br>
<span class='subIndex'>﹝約一一眾生所有心﹞</span>二、會妄歸真以釋悉知。<br>
<br>
<div class='sutraLine'>【「何以故？如來說：諸心皆為非心，是名為心。】</div><br>
<br>
<span class='spacing'/>大雲云：由一切妄心，依真如體都無其性，佛證真如，故悉知之。諸心者，標指；非心者，妄識本空；是名心者，真心不滅。若本論釋則與此殊，偈云：種種顛倒識，以離於實念，不住彼實智，是故說顛倒。<br>
<br>
</div><div class='D228 D229'><span class='subIndex'>﹝約一一眾生所有心﹞</span>三、推破雜染以釋非心。<br>
<br>
<div class='sutraLine'>【「所以者何？須菩提！過去心不可得，現在心不可得，未來心不可得。】</div><br>
<br>
<span class='spacing'/>無著云：過去已滅故，未來未有故，現在第一義故。<br>
<br>
</div></div><div class='Q22'><div class='D230 D231'><span class='subIndex'>﹝躡跡斷疑﹞</span>十六、斷福德例心顛倒疑。分二：<br>
<br>
<span class='spacing'/>論云：向說心住顛倒皆不可得，若如是，福德亦是顛倒，何名善法？斯之文二：<br>
<br>
<span class='subIndex'>﹝斷福德例心顛倒疑﹞</span>初、問福答福。<br>
<br>
<div class='sutraLine'>【「須菩提！於意云何？若有人滿三千大千世界七寶，以用布施，是人以是因緣，得福多不？」「如是，世尊！此人以是因緣，得福甚多。」】</div><br>
<br>
<span class='spacing'/>以是離相無倒行施因緣，成無漏福離於二障，既非顛倒故得福多。<br>
<br>
</div><div class='D232 D233 D234'><span class='subIndex'>﹝斷福德例心顛倒疑﹞</span>二、反釋順釋。<br>
<br>
<div class='sutraLine'>【「須菩提！若福德有實，如來不說德福德多；以福德無故，如來說得福德多。】</div><br>
<br>
<span class='spacing'/>偈云：佛智慧為本，非顛倒功德。論云：顯示福非顛倒，佛智為本，故福有者取相也，福無者離相也。問福性空，故福多者，前說妄心性空，妄亦應多。答福以佛智為本，順於性空，故悟性空，福則甚多，心識顛倒；違於性空，故悟性空，則心識都盡。<br>
<br>
</div></div><div class='Q23'><div class='D235 D236 D237 D238 D239'><span class='subIndex'>﹝躡跡斷疑﹞</span>十七、斷無為何有相好疑。分二：<br>
<br>
<span class='spacing'/>論云：若諸佛以無為得名，云何諸佛成就相好，而名為佛，此約法身佛故以為疑。斷之文二：<br>
<br>
<span class='subIndex'>﹝斷無為何有相好疑﹞</span>初、由無身故現身。<br>
<br>
<div class='sutraLine'>【「須菩提！於意云何？佛可以具足色身見不？」「不也，世尊！如來不應以具足色身見。何以故？如來說具足色身，即非具足色身，是名具足色身。】</div><br>
<br>
<span class='spacing'/>即隨形好也。如鏡中無物方能現物故。論云：法身畢竟非色身非諸相，然相好二種，亦非不佛，此二不離法身故。是故此二亦得言無，故說非身；亦得言有，故說成就。<br>
<br>
</div><div class='D240 D241 D242 D243 D244'><span class='subIndex'>﹝斷無為何有相好疑﹞</span>二、由無相故現相。<br>
<br>
<div class='sutraLine'>【「須菩提！於意云何？如來可以具足諸相見不？」「不也，世尊！如來不應以具足諸相見。何以故？如來說諸相具足，即非具足，是名諸相具足。」】</div><br>
<br>
<span class='spacing'/>即三十二相也。一一如前色身中說。<br>
<br>
</div></div><div class='Q24'><div class='D245'><span class='subIndex'>﹝躡跡斷疑﹞</span>十八、斷無身何以說法疑。分三：<br>
<br>
<span class='spacing'/>論云：若如來色身相好不可得見，云何言如來說法？斷之文三：<br>
<br>
<span class='subIndex'>﹝斷無身何以說法疑﹞</span>初、遮錯解。<br>
<br>
<div class='sutraLine'>【「須菩提！汝勿謂如來作是念：我當有所說法。莫作是念。】</div><br>
<br>
<span class='spacing'/>谷中無人能作音聲故。<br>
<br>
</div><div class='D246'><span class='subIndex'>﹝斷無身何以說法疑﹞</span>二、釋所以。<br>
<br>
<div class='sutraLine'>【「何以故？若人言如來有所說法，即為謗佛，不能解我所說故。】</div><br>
<br>
<span class='spacing'/>世尊達諸法空，畢竟無執，今言有說，是謗佛執法也。<br>
<br>
</div><div class='D247 D248 D249 D250 D251 D252 D253 D254'><span class='subIndex'>﹝斷無身何以說法疑﹞</span>三、示正見。<br>
<br>
<div class='sutraLine'>【「須菩提！說法者，無法可說，是名說法。」】</div><br>
<br>
<span class='spacing'/>偈云：如佛法亦然，所說二差別，不離於法界，說法無自相。大雲云：若言無說是真說法，若言有說不名說法，是謗佛故。<br>
<br>
</div></div><div class='Q26'><div class='D255'><span class='subIndex'>﹝躡跡斷疑﹞</span>十九、斷無法如何修證疑。分三：<br>
<br>
<span class='spacing'/>論云：如來不得一法，云何離上上證轉，轉得阿耨菩提？為斷此疑示現非證法，名為阿耨菩提。斷之文三：<br>
<br>
<span class='subIndex'>﹝斷無法如何修證疑﹞</span>初、以無法為正覺。<br>
<br>
<div class='sutraLine'>【爾時，慧念須菩提白佛言：「世尊！頗有眾生，於未來世，聞說是法，生信心不？」佛言：「須菩提！彼非眾生，非不眾生。何以故？須菩提！眾生眾生者，如來說非眾生，是名眾生。」須菩提白佛言：「世尊得阿耨多羅三藐三菩提，為無所得耶？」佛言：「如是，如是，須菩提！我於阿耨多羅三藐三菩提，乃至無有少法可得，是名阿耨多羅三藐三菩提。】</div><br>
<br>
<span class='spacing'/>偈云：彼處無少法，知菩提無上。論云：彼菩提處無有一法可證，名為阿耨菩提。<br>
<br>
</div><div class='D256'><span class='subIndex'>﹝斷無法如何修證疑﹞</span>二、以平等為正覺。<br>
<br>
<div class='sutraLine'>【「復次須菩提！是法平等，無有高下，是名阿耨多羅三藐三菩提。】</div><br>
<br>
<span class='spacing'/>偈云：法界不增減。論云：是法平等，是故名無上，以更無上上故。<br>
<br>
</div><div class='D257 D258 D259 D260'><span class='subIndex'>﹝斷無法如何修證疑﹞</span>三、以正助修正覺。<br>
<br>
<div class='sutraLine'>【「以無我、無人、無眾生、無壽者，修一切善法，則得阿耨多羅三藐三菩提。須菩提！所言善法者，如來說：即非善法，是名善法。】</div><br>
<br>
<span class='spacing'/>「無我」等，是了因即正道也。修一切善法是緣因，即助道也。即得阿耨菩提是正覺也。所言善法者標指也。「即非」等者。論云：彼法無有漏法，故名非善法；以有無漏法，故名為善法。<br>
<br>
</div></div><div class='Q27'><div class='D261 D262'><span class='subIndex'>﹝躡跡斷疑﹞</span>二十、斷所說無記非因疑。<br>
<br>
<span class='spacing'/>論云：若修一切善法得阿耨菩提者，則所說法不能得菩提，以是無記法故。斷者。<br>
<br>
<div class='sutraLine'>【「須菩提！若三千大千世界中，所有諸須彌山王，如是等七寶聚，有人持用布施；若人以此般若波羅蜜經，乃至四句偈等，受持讀誦為他人說，於前福德百分不及一，百千萬億分，乃至算數譬喻所不能及。】</div><br>
<br>
<span class='spacing'/>偈云：雖言無記法，而說是彼因，是故一法寶，勝無量珍寶。論云：以離所說法，不能得大菩提故，此法能為菩提因。又言，汝法是無記，而我法是記，是故勝捨無量七寶。<br>
<br>
</div></div><div class='Q28'><div class='D263 D264'><span class='subIndex'>﹝躡跡斷疑﹞</span>二十一、斷平等云何度生疑。分四：<br>
<br>
<span class='spacing'/>論云：若法平等無高下者，云何如來度眾生？斷之文四：<br>
<br>
<span class='subIndex'>﹝斷平等云何度生疑﹞</span>初、遮其錯解。<br>
<br>
<div class='sutraLine'>【「須菩提！於意云何？汝等勿謂如來作是念：我當度眾生。須菩提！莫作是念。】</div><br>
<br>
</div><div class='D265 D266'><span class='subIndex'>﹝斷平等云何度生疑﹞</span>二、示其正見。<br>
<br>
<div class='sutraLine'>【「何以故？實無有眾生如來度者。】</div><br>
<br>
<span class='spacing'/>偈云：平等真法界，佛不度眾生，以名共彼陰，不離於法界。論云：眾生假名與五陰共，不離法界。<br>
<br>
</div><div class='D267 D268'><span class='subIndex'>﹝斷平等云何度生疑﹞</span>三、反釋所以。<br>
<br>
<div class='sutraLine'>【「若有眾生如來度者，如來則有我人眾生壽者。】</div><br>
<br>
<span class='spacing'/>論云：若如來有如是心，五陰中有眾生可度者，此是取相過。無著云：如來如爾炎而知，是故若有眾生想，則為有我取。<br>
<br>
</div><div class='D269 D270 D271 D272'><span class='subIndex'>﹝斷平等云何度生疑﹞</span>四、展轉拂跡。<br>
<br>
<div class='sutraLine'>【「須菩提！如來說有我者，則非有我，而凡夫之人以為有我。須菩提！凡夫者，如來說則非凡夫。】</div><br>
<br>
</div></div><div class='Q29'><div class='D273'><span class='subIndex'>﹝躡跡斷疑﹞</span>二十二、斷以相比之真佛疑。分五：<br>
<br>
<span class='spacing'/>論云：雖相成就不可得見如來，而以見相成就，比智則知如來法身。斷之文五：<br>
<br>
<span class='subIndex'>﹝斷以相比之真佛疑﹞</span>初、問以相表佛。<br>
<br>
<div class='sutraLine'>【「須菩提！於意云何？可以三十二相觀如來不？」】</div><br>
<br>
</div><div class='D274 D275'><span class='subIndex'>﹝斷以相比之真佛疑﹞</span>二、答因苗識根。<br>
<br>
<div class='sutraLine'>【須菩提言：「如是，如是。以三十二相觀如來。」】</div><br>
<br>
<span class='spacing'/>大雲云：前悟色身，今迷法身。意謂法身既流出相身，即由此相，知佛證得無相法身。<br>
<br>
</div><div class='D276'><span class='subIndex'>﹝斷以相比之真佛疑﹞</span>三、難凡聖不分。<br>
<br>
<div class='sutraLine'>【佛言：「須菩提！若以三十二相觀如來者，轉輪聖王則是如來。」】</div><br>
<br>
<span class='spacing'/>偈云：非是色身相，可比知如來，諸佛唯法身，轉輪王非佛。<br>
<br>
</div><div class='D276 D277 D278 D279 D280'><span class='subIndex'>﹝斷以相比之真佛疑﹞</span>四、悟佛非相見。<br>
<br>
<div class='sutraLine'>【須菩提白佛言：「世尊！如我解佛所說義，不應以三十二相觀如來。」】</div><br>
<br>
</div></div><div class='Q30'><div class='D281 D282 D283 D284'><span class='subIndex'>﹝斷以相比之真佛疑﹞</span>五、即見聞不及。<br>
<br>
<div class='sutraLine'>【爾時，世尊而說偈言：「若以色見我，以音聲求我，是人行邪道，不能見如來。】</div><br>
<br>
<span class='spacing'/>魏加後偈云：「彼如來妙體，即法身諸佛，法身不可見，彼識不能知。」偈云：唯見色聞聲，是人不知佛，以真如法身，非是識境故。無著云：以彼法真如相故，非如言說而知，唯自證知故。<br>
<br>
<span class='subIndex'>﹝躡跡斷疑﹞</span>二十三、斷佛果非關福相疑。分四：<br>
<br>
<span class='spacing'/>由前相比法身是失，又聞以色見聲求是邪，遂作念云：佛果一向無相無為，若爾則修福德之因，但成相果，相果既非佛果，佛果則不以具相而得，故佛果畢竟不關福相。故論云：有人起如是心，若不依福德得大菩提，如是諸菩薩，則失福德，及失果報。斷之文四：<br>
<br>
<span class='subIndex'>﹝斷佛果非關福相疑﹞</span>初、遮毀相之念。<br>
<br>
<div class='sutraLine'>【「須菩提！汝若作是念：『如來不以具足相故，得阿耨多羅三藐三菩提。』須菩提！莫作是念：『如來不以具足相故，得阿耨多羅三藐三菩提。』】</div><br>
<br>
<span class='spacing'/>華嚴經云：色身非是佛，音聲亦復然，亦不離色聲，見佛神通力。肇云：不偏在色聲故言非，非不身相故復言是。大雲云：若言如來不以相具，斷滅見矣，故佛止云：莫作是念。<br>
<br>
</div><div class='D285 D286'><span class='subIndex'>﹝斷佛果非關福相疑﹞</span>二、出毀相之過。<br>
<br>
<div class='sutraLine'>【「須菩提！汝若作是念，發阿耨多羅三藐三菩提心者，說諸法斷滅。莫作是念。】</div><br>
<br>
<span class='spacing'/>毀相則墮斷滅，斷滅是損減之過，斷見邊見之過。<br>
<br>
<span class='subIndex'>﹝斷佛果非關福相疑﹞</span>三、明福相不失。<br>
<br>
<div class='sutraLine'>【「何以故？發阿耨多羅三藐三菩提心者，於法不說斷滅相。】</div><br>
<br>
<span class='spacing'/>無著云：於法不說斷滅者，謂如所住法而通達，不斷一切生死影像法，於涅槃自在行，利益眾生事，此中為遮一向寂靜故，顯示不住涅槃。偈云：不失功德因，及彼勝果報。論云：雖不依福德，得真菩提，而不失福德及彼果報，以能成就智慧莊嚴功德莊嚴。<br>
<br>
</div><div class='D287 D288'><span class='subIndex'>﹝斷佛果非關福相疑﹞</span>四、明不失所以。分二：<br>
<span class='subIndex'>﹝明不失所以﹞</span>初、明得忍故不失。<br>
<br>
<div class='sutraLine'>【「須菩提！若菩薩以滿恒河沙等世界七寶布施；若復有人知一切法無我，得成於忍，此菩薩勝前菩薩所得功德。】</div><br>
<br>
<span class='spacing'/>論云：有人起如是心，諸菩薩得出世智，失彼福德及以果報，為遮此故，偈云：得勝忍不失，以得無垢果。無我者二種無我也。<br>
<br>
</div><div class='D289'><span class='subIndex'>﹝明不失所以﹞</span>一、明不受故不失。分二：<br>
<span class='subIndex'>﹝明不受故不失﹞</span>初、正明。<br>
<br>
<div class='sutraLine'>【「須菩提！以諸菩薩不受福德故。」】</div><br>
<br>
<span class='spacing'/>論云：彼福德得有漏果報，故可訶也。無著云：此顯示不著生死故，若住生死即受福德。<br>
<br>
</div><div class='D290 D291'><span class='subIndex'>﹝明不受故不失﹞</span>二、徵釋。<br>
<br>
<div class='sutraLine'>【須菩提白佛言：「世尊！云何菩薩不受福德？」「須菩提！菩薩所作福德，不應貪著，是故說不受福德。】</div><br>
<br>
</div></div><div class='Q31'><div class='D292'><span class='subIndex'>﹝躡跡斷疑﹞</span>二十四、斷化身出現受福疑。分二：<br>
<br>
<span class='spacing'/>論云：若諸菩薩不受福德，云何諸菩薩福德眾生受用？斷之文二：<br>
<br>
<span class='subIndex'>﹝斷化身出現受福疑﹞</span>初、斥錯解。<br>
<br>
<div class='sutraLine'>【「須菩提！若有人言，如來若來若去、若坐若臥，是人不解我所說義。】</div><br>
<br>
<span class='spacing'/>偈云：是福德應報，為化諸眾生，自然如是業，諸佛現十方。<br>
<br>
</div><div class='D292'><span class='subIndex'>﹝斷化身出現受福疑﹞</span>二、示正見。<br>
<br>
<div class='sutraLine'>【「何以故？如來者，無所從來，亦無所去，故名如來。】</div><br>
<br>
<span class='spacing'/>偈云：去來化身佛，如來常不動。大雲云：眾生心水若清淨，則見佛來，來無所從；濁則見雙林示滅，則云佛去，去無可至。肇云：解極會如，體無方所，緣至物現，來無所從，感畢為隱，亦何所去。<br>
<br>
</div></div><div class='Q15'><div class='D178 D179 D180 D181 D182 D183 D184 D185 D186 D187 D188 D189 D190 D191 D192 D193 D194 D195'><span class='subIndex'>﹝躡跡斷疑﹞</span>二十五、斷法身化身有異疑。分二：<br>
<br>
<span class='spacing'/>據前不可以化相比知法身，法身無去來坐臥，即似真、化異，據遮斷滅之念，又顯不失福相，即似真、化一，故成疑也。此約微塵世界，委釋非一非異義，以斷此疑。文二：<br>
<br>
<span class='subIndex'>﹝斷法身化身有異疑﹞</span>初、約塵界破一異。又分五：<br>
<span class='subIndex'>﹝約塵界破一異﹞</span>初、細末方便破麤色。<br>
<br>
<div class='sutraLine'>【「須菩提！若善男子、善女人，以三千大千世界碎為微塵，於意云何？是微塵眾寧為多不？」「甚多，世尊！】</div><br>
<br>
<span class='spacing'/>偈云：於是法界處，非一亦非異。論云：彼諸佛如來，於真如法界中，非一處住，亦非異處住，為示此義故，說世界碎為微塵。故偈云：世界作微塵，此喻示彼義。<br>
<span class='spacing'/>無著云：為破名色身故說界塵等，於中細末方便及無所見方便，塵甚多者，是細末方便。<br>
<span class='spacing'/>大雲云：即是析塵至於細末，以此方便破麤色矣。此言微塵依大乘宗，於一摶色假想分析，至極略色為塵，非小乘宗實塵矣。<br>
<br>
</div></div><div class='Q32'><div class='D297 D298 D299'><span class='subIndex'>﹝約塵界破一異﹞</span>二、不念方便破微塵。<br>
<br>
<div class='sutraLine'>【「何以故？若是微塵眾實有者，佛則不說是微塵眾，所以者何？佛說微塵眾，則非微塵眾，是名微塵眾。】</div><br>
<br>
<span class='spacing'/>論云：塵碎為末，故非一處，塵眾聚故，故非異處。如是佛住法界中，非一處住，非異處住。<br>
<span class='spacing'/>又若塵眾實有者，世間凡夫悉亦自知，何須佛說，秪為不知體不成就，故佛說矣。故無著云：世尊說非者，以此聚體不成就故。若異此者，佛雖不說亦自知是聚。<br>
<br>
</div><div class='D300'><span class='subIndex'>﹝約塵界破一異﹞</span>三、不念方便破世界。<br>
<br>
<div class='sutraLine'>【「世尊！如來所說三千大千世界，則非世界，是名世界。】</div><br>
<br>
<span class='spacing'/>本論破世界不實之義可知。無著云：此破名身世界者，眾生世界。<br>
<br>
</div><div class='D301 D302'><span class='subIndex'>﹝約塵界破一異﹞</span>四、俱約塵界破和合。<br>
<br>
<div class='sutraLine'>【「何以故？若世界實有者，則是一合相。如來說：一合相、則非一合相，是名一合相。」】</div><br>
<br>
<span class='spacing'/>論云：若實有一世界，如來則不說三千界。大雲云：若實有一世界，冥然是一一和合矣。是則不合，有多差別，今既佛說三千，明非冥然一矣。故約三千破一界也。<br>
<span class='spacing'/>無著云：為並說若世界若微塵界故，有二種摶取：為一摶取及差別搏取。大雲云：此明塵眾及眾生類俱名世界，一合相者，即是摶取。摶取為一，故云和合，故此一合有二摶取：一者一摶取，即是世界和合為一；二差別摶取，即是微塵有眾多極微，名為差別。非一合者，第一義中二界無實故。<br>
<br>
</div><div class='D303 D304 D305'><span class='subIndex'>﹝約塵界破一異﹞</span>五、佛印無中妄執有。<br>
<br>
<div class='sutraLine'>【「須菩提！一合相者，則是不可說，但凡夫之人貪著其事。】</div><br>
<br>
<span class='spacing'/>論云：以彼聚集，無物可取，虛妄分別，故云妄取，若有實者即是正見。無著云：世諦說摶取，第一義不可說，彼小兒凡夫如言說取。大雲云：執見五蘊，取其和合，是貪著事，迷於事法起煩惱矣。<br>
<br>
</div><div class='D306'><span class='subIndex'>﹝斷法身化身有異疑﹞</span>二、約止觀破我法。分二：<br>
<span class='subIndex'>﹝約止觀破我法﹞</span>初、除我執。又分二：<br>
<span class='subIndex'>﹝除我執﹞</span>初、斥錯解。<br>
<br>
<div class='sutraLine'>【「須菩提！若人言：佛說我見、人見、眾生見、壽者見，須菩提！於意云何？是人解我所說義不？」「世尊！是人不解如來所說義。】</div><br>
<br>
</div><div class='D307'><span class='subIndex'>﹝除我執﹞</span>二、遣言執。<br>
<br>
<div class='sutraLine'>【「何以故？世尊說我見、人見、眾生見、壽者見，則非我見、人見、眾生見、壽者見，是名我見、人見、眾生見、壽者見。」】</div><br>
<br>
<span class='spacing'/>論云：我見虛妄分別，佛說即是不見。無著云：此顯示如所不分別，云何顯示如？外道說我，如來說為我見故，安置人無我；又為說有此我見故，安置法無我，如是觀察菩薩入相應三昧時，不復分別，即此觀察為入方便。<br>
<br>
</div><div class='D308'><span class='subIndex'>﹝約止觀破我法﹞</span>二、除法執。分二：<br>
<span class='subIndex'>﹝除法執﹞</span>初、除分別。<br>
<br>
<div class='sutraLine'>【「須菩提！發阿耨多羅三藐三菩提心者，於一切法，應如是知，如是見，如是信解，不生法相。】</div><br>
<br>
<span class='spacing'/>無著云：此顯示何人無分別，於何法不分別，何方便不分別。<br>
<span class='spacing'/>此顯示增上心增上智故，於無分別中知見勝解。<br>
<span class='spacing'/>於中若智依止奢摩他故知，依止毘缽舍那故見。此二依止三摩提故勝解，以三摩提自在故，解內攀緣影像，彼名勝解。<br>
<span class='spacing'/>云何無分別，此正顯無分別。大雲云：前之方便是加行智，今不分別是根本智，即親證真如離能所取，名不分別。<br>
<br>
</div><div class='D309 D310'><span class='subIndex'>﹝除法執﹞</span>二、顯本寂。<br>
<br>
<div class='sutraLine'>【「須菩提！所言法相者，如來說即非法相，是名法相。】</div><br>
<br>
<span class='spacing'/>無著云：此顯示法相中，不共義及相應義，如前已說。<br>
<br>
</div></div><div class='Q33'><div class='D311 D312 D313'><span class='subIndex'>﹝躡跡斷疑﹞</span>二十六、斷化身說法無福疑。分二：<br>
<br>
<span class='spacing'/>因聞真化非一非異，意云：若就非一化唯虛假，若就非異又唯冥合歸一，法身即化身，終無自體，若爾即所說法受持演說無福。斷之文二：<br>
<br>
<span class='subIndex'>﹝斷化身說法無福疑﹞</span>初、明說法功德。<br>
<br>
<div class='sutraLine'>【「須菩提！若有人滿無量阿僧祇世界七寶持用布施，若有善男子、善女人，發菩薩心者，持於此經，乃至四句偈等，受持讀誦，為人演說，其福勝彼。】</div><br>
<br>
<span class='spacing'/>偈云：化身示現福，非無無盡福。論云：雖諸佛自然化身作業，而彼諸佛化身說法，有無量無盡無漏功德。<br>
<br>
</div><div class='D314'><span class='subIndex'>﹝斷化身說法無福疑﹞</span>二、明說法不染。<br>
<br>
<div class='sutraLine'>【「云何為人演說？不取于相，如如不動。】</div><br>
<br>
<span class='spacing'/>無著云：為說法不染故，以有如是大利益故決定演說，如是演說即無所染。<br>
<span class='spacing'/>云何滿說等者，顯示不可言說故；若異此者則為染說，以顛倒義故。又說時不求信敬等，亦為無染說法。<br>
<span class='spacing'/>大雲云：若能不以生滅心行說實相法，則如彼真如，故曰如如；又心如境如，故曰如如，「不動」者則無染義。<br>
<br>
<span class='subIndex'>﹝躡跡斷疑﹞</span>二十七、斷入寂如何說法疑。分三：<br>
<br>
<span class='spacing'/>論云：若諸佛如來常為眾生說法，云何言如來入涅槃。斷者。<br>
<br>
<div class='sutraLine'>【「何以故？一切有為法，如夢幻泡影，如露亦如電，應作如是觀。」】</div><br>
<br>
<span class='spacing'/>釋此文為三：<br>
<br>
</div></div><div class='Q34'><div class='D315'><span class='subIndex'>﹝斷入寂如何說法疑﹞</span>初、約兩論釋。分二：<br>
<br>
<span class='spacing'/>魏本中九喻。魏本云：一切有為法，如星翳燈幻，露泡夢電雲，應作如是觀。於中文二：<br>
<br>
<span class='subIndex'>﹝約兩論釋﹞</span>初、約本論斷疑。<br>
<br>
<span class='spacing'/>偈云：非有為非離，諸如來涅槃，九種有為法，妙智正觀故。論云：諸佛得涅槃，化身說法故非有為，非離有為。何故示現世間，而不住有為，由妙智正觀，有為如九喻虛假故。<br>
<br>
<span class='subIndex'>﹝約兩論釋﹞</span>二、兼無著釋相。<br>
<br>
<span class='spacing'/>無著云：此偈顯示四有為相。文四：<br>
<span class='spacing'/>（一）自性相。此見相二，用識為體，生死根本故。文三：一、星喻見。無著云：無智暗中有彼光故。有智明中無彼光故。二、翳喻相。論云：如目有翳，則見毛輪等色，觀有為法亦爾，以顛倒見故。無著云：人法我見如翳，以取無義故。三、燈喻識。燈約膏油相續不絕，識依貪愛生死無休。<br>
<span class='spacing'/>（二）著所住味相。論云：幻喻所依住處，以器世間種種差別，無一體實故。無著云：味著顛倒境故。大雲云：幻出城郭誑人，識變山河不實故。<br>
<span class='spacing'/>（三）隨順過失相。自身及受用是過失，觀此無常是名隨順。又解云：隨順身受即是過失。文二：初、露喻身。論云：身亦如是少時住故。二、泡喻受。論云：所受用事亦復如是，以受想因三法不定故。無著云：顯示隨順苦體，以受如泡故，功德施云：觀察壽如水泡，或始生未成體，或纔生，或暫停住，即歸散滅。<br>
<span class='spacing'/>（四）隨順出離相。無著云：隨順人法無我故得出離。文三：初、夢喻過去。無著云：彼過去行以所念處故如夢。論云：應觀過去所有集造同於夢境，但唯念性故。功德施云：觀察作者，如夢中隨見聞之境，以念分別熏習住故。雖無作者，種種境界，分明現前。如是眾生，無始時來，有諸煩惱，善不善業，熏習而住。雖無我是能作者，而現無涯生死等事。二、電喻現在。論云：以剎那不住故。功德施云：觀察心如電，生時即滅。三、雲喻未來。論云：以於子時阿黎耶識，與一切法為種子根本，無著云：彼麤惡種子似虛空，引心出故如雲。<br>
<span class='spacing'/>無著云：如是知三世行，則達無我，此顯示隨順出離相。大雲云：過未無體，現又不住，則三世空，達無我矣。<br>
<br>
<span class='subIndex'>﹝斷入寂如何說法疑﹞</span>二、約諸經顯諸虛假喻之大意。<br>
<br>
<span class='spacing'/>佛說一切法空，疑云：云何現見一切境界？故說如幻，幻法雖無，分明可見。又疑云：幻法既無，人何愛著？故說如陽焰，渴鹿謂之水，愛著奔趣。又疑云：渴鹿畢竟不得水，貪者如何皆得受用？故說如夢，夢中所見，亦得受用。又疑云：夢造善惡，寤無業報；夢打尊長，寤無憂懼。故說如影如響，雖全無體，明鏡對色，空谷對聲，妍媸高低，一一皆應，必無雜亂，必無參差。又疑云：苦都無實，菩薩何以作利樂事？故說如化，謂變化者，雖知不實而化事。<br>
<br>
<span class='subIndex'>﹝斷入寂如何說法疑﹞</span>三、會通。<br>
<br>
<span class='spacing'/>秦譯經本，夢幻泡影，空理全彰，露電二喻無常足顯，悟真空，則不住諸相，觀生滅，則警策修行，妙符破相之宗，巧示亡情之觀。<br>
<span class='spacing'/>魏譯九喻，秦本略者，以星、燈有體，雲種含生，恐難契空心，潛滋相想，取意之譯，妙在茲焉。<br>
<br>
<span class='subIndex'>﹝釋經文﹞</span>第三，流通分。<br>
<br>
<div class='sutraLine'>【佛說是經已，長老須菩提！及諸比丘、比丘尼、優婆塞、優婆夷，一切世間天人阿修羅，聞佛所說，皆大歡喜，信受奉行。】</div><br>
<br>
<span class='spacing'/>尼者此云女也。優婆塞此云近事男，優婆夷此云近事女，親近比丘比丘尼而承事故。阿修羅此云非天，「皆大」等者。文殊所問經云：有三種義，歡喜奉行：（一）說者清淨，不為取著利養所染；（二）所說清淨，以如實知法體；（三）得果清淨。<br>
<span class='spacing'/>無著云：若聞如是義，於大乘無覺，我念過於石，究竟無因故。<br>
<span class='spacing'/>天親云：諸佛希有總持法，不可稱量深句義，從尊者聞及廣說，迴此功德施群生。<br>
<span class='spacing'/>大雲云：大聖說經妙理斯畢，二空圓極四眾奉行。<br>
<span class='spacing'/>肇云：同聽齊悟，法喜蕩心，服翫遵式，永崇不朽。<br>
<span class='spacing'/>資聖云：般若深經三世佛母，聞經四句，以超惡趣之因，一念淨持，必獲菩提之記，故人天異類，莫不虔受奉行矣。<br>


</div>
